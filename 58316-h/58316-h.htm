<!DOCTYPE html PUBLIC "-//W3C//DTD XHTML 1.1//EN"
"http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="it">
<head>
 <meta http-equiv="content-type" content="text/html; charset=utf-8" />
 <title>
  Il Fiume Bianco e i Dénka, di Gianni Beltrame
 </title>
 <link rel="coverpage" href="images/cover.jpg" />
 <style type="text/css">
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2; text-align: justify;}
.blockquote {margin: 2em 10%; font-size: 95%;}
.blockletter {margin: 1em 5%;}
p.indl {text-align: left; margin-left: 5%;}
p.indr {text-align: right; margin-right: 5%;}
.indr1 {text-align: right; margin-right: 5%;}
.center {text-align: center; text-indent: 0;}

div.booktitle {page-break-before: always; padding: 3em;}
div.titlepage {text-align: center; margin: 0 5%; padding: 2em 0; page-break-before: always; page-break-after: always;}
div.titlepage p {text-align: inherit;}
div.verso {text-align: center; padding-top: 2em; font-size: 95%; margin: 0 10%;}
div.verso p {text-align: inherit;}
div.somm {page-break-before: always; padding-top: 3em; margin: 0 5%;}
div.chapter {page-break-before: always; padding-top: 3em;}
div.chapter h2 {page-break-before: avoid;}

.opere {width: 80%; margin: 2em 10%;}
.opere td {margin-left: 1.5em; text-indent: -1.5em;}
.opere td.pr {text-align: right; vertical-align: bottom; white-space: nowrap; padding-left: 1em;}

h1,h2 {text-align: center; font-style: normal;
font-weight: normal; line-height: 1.5;}
h1 {font-size: 150%;}
h2 {font-size: 140%; margin-top: 1em; margin-bottom: 2em; page-break-before: avoid;}

span.smaller {display: block; font-size: 70%; margin: 2em 5%; line-height: 1.2em;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.mid {width: 50%; margin-left: 25%; margin-right: 25%;}
hr.minor {width: 20%; margin-left: 40%; margin-right: 40%;}
hr.tbs {width: 20%; margin: 1.5em 40%; visibility: hidden;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
@media handheld {
hr.silver {display: none;}
}

a.tag {vertical-align: .3em; font-size: .8em; font-style: normal;  font-weight: normal; text-decoration: none; padding-left: .1em;  line-height: 0em; white-space: nowrap;}
div.footnotes {page-break-before: always; font-size: 90%; padding-top: 3em;}
.footnotes h2 {margin-bottom: 2em; font-size: 115%;}
div.footnote {margin-left: 2.5em; margin-right: 2em;}
div.footnote>:first-child {margin-top: 1em;}
div.footnote .label {display: inline-block; width: 0em; text-indent: -2.5em; text-align: right;}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

.pad4 {margin-top: 4em;}
.pad2 {margin-top: 2em;}

.x-small {font-size: 70%;}
.small {font-size: 85%;}
.large {font-size: 115%;}
.x-large {font-size: 130%;}
.main-t {font-size: 200%;}
.smcap {font-variant: small-caps;}

ul {list-style-type: none; line-height: 1.2em;}
sup {vertical-align: .3em;}

table {margin: auto; border-collapse: collapse;}

.words {width: 80%; line-height: 1em; margin: 1em auto;}
.words td {padding: 0 0.5em;}
.words td.sp {padding-bottom: 0.2em;}

.temp {width: 80%; line-height: 1em; margin: 1em auto;}
.temp td {padding: 0 0.5em;}
.bl {border-left: thin solid black;}

div.somm p.tit {clear: right;}
.last-r {float: right; padding-left: 3em; white-space: nowrap;}
div.somm p.cont {margin: 0.5em 5%; font-size: 95%;}

@media handheld {
div.somm {margin: auto; border: none;}
.last-r {float: right;}
}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em;}
.covernote {visibility: hidden; display: none;}
@media handheld {
  .covernote {visibility: visible; display: block;}
}

    </style>
  </head>
<body>


<pre>

The Project Gutenberg EBook of Il fiume Bianco e i Dénka, by Gianni Beltrame

This eBook is for the use of anyone anywhere in the United States and
most other parts of the world at no cost and with almost no restrictions
whatsoever.  You may copy it, give it away or re-use it under the terms
of the Project Gutenberg License included with this eBook or online at
www.gutenberg.org.  If you are not located in the United States, you'll
have to check the laws of the country where you are located before using
this ebook.



Title: Il fiume Bianco e i Dénka
       Memorie

Author: Gianni Beltrame

Release Date: November 20, 2018 [EBook #58316]

Language: Italian

Character set encoding: UTF-8

*** START OF THIS PROJECT GUTENBERG EBOOK IL FIUME BIANCO E I DÉNKA ***




Produced by Giovanni Fini, Barbara Magni and the Online
Distributed Proofreading Team at http://www.pgdp.net (This
file was produced from images made available by The Internet
Archive)






</pre>


<div class="booktitle">
<h1>
IL FIUME BIANCO E I DÉNKA
</h1>
</div>

<hr class="silver" />

<div class="titlepage">
<p class="main-t">
<span class="small">IL</span><br />
FIUME BIANCO E I DÉNKA
</p>

<p class="pad2 large">
<i>MEMORIE</i>
</p>

<p>
<span class="x-small">DEL</span><br />
PROF. CAV. AB. G. BELTRAME
</p>

<p class="pad2">
<span class="x-small">PUBBLICATE</span><br />
<span class="small">PER CURA DEL R. ISTITUTO VENETO DI SCIENZE, LETTERE ED ARTI</span><br />
<span class="x-small">NELL'OCCASIONE<br />
DEL<br />
CONGRESSO INTERNAZIONALE GEOGRAFICO<br />
IN VENEZIA</span>
</p>

<p class="pad4">
<i>VERONA</i><br />
<span class="small">STABILIMENTO TIP. DI G. CIVELLI</span><br />
—<br />
1881.
</p>
</div>

<div class="verso">
<hr class="mid" />
<p>
<i>(Proprietà letteraria).</i>
</p>
<hr class="mid" />
</div>

<div class="somm">
<hr />
<p class="center x-large"><a href="#indice" id="indfront">INDICE</a></p>
<hr />
</div>

<div class="chapter">
<p>
<span class="pagenum" id="Page_5">[5]</span>
</p>

<h2 id="prefazione">A' MIEI LETTORI</h2>
</div>

<p>
Io nol nego: fin dai vent'anni ho avuto
la vocazione d'andarmene proprio in Africa;
ed unico mio scopo era la conversione di
quelle genti barbare e selvagge a religione
e civiltà. Ma non posso negare altresì d'essere
stato fin da giovinetto sempre vago
del viaggiare, d'ogni cosa nuova, strana,
lontana da ogni nostra abitudine. Passavo
quindi molte ore del dì guardando avidamente
la carta dell'Africa; rinfocolavo l'immaginazione
colla lettura di molti viaggi
di missionari e di altri viaggiatori; studiavo
l'arabo giorno e notte; sognavo, facevo
<span class="pagenum" id="Page_6">[6]</span>
calcoli su calcoli, castelli su castelli.... e
dirò anche che covavo il desiderio di scrivere
un giorno qualche cosa che almeno
non fosse stata mai scritta; e to' che in
parte ci sono riuscito. La Società Geografica
Italiana fece stampare la mia grammatica,
che adesso si ristampa col dizionario
relativo della lingua dei <i>Dénka</i> parlata
da più di venti tribù dell'Africa Centrale;
e quindi un saggio di grammatica e un
brevissimo vocabolario della lingua degli
<i>Akkà</i>. Venne pure alla luce il mio viaggio
nel <i>Sènnaar</i> e nello <i>Sciangàllah</i>; e a
questi lavori — per quanto ne sò io — non
venne fatto mal viso. Ora, per cura
del R. Istituto Veneto di scienze, lettere
ed arti, vengono pubblicate le mie memorie
sul fiume <i>Bianco</i> e sulle tribù <i>dénka</i>,
nella fausta occasione del Congresso Internazionale
Geografico in Venezia.
</p>

<p>
Nè voglio darmi a credere che molte
cose non sieno state, o non sieno per essere
giustamente censurate. Lo so che non è
possibile scrivere un libro e mettersi così
in relazione diretta con tante persone per
<span class="pagenum" id="Page_7">[7]</span>
bene senza che vi si trovino cose degne
di nota. Ma questo posso dire ch'io cercai
sempre la verità. I miei giudizi e i miei
apprezzamenti possono essere erronei, ma
sono sinceri.
</p>

<p>
Spero quindi che anche questo povero
mio lavoro non riuscirà discaro; e dico lo
spero, perchè eziandio la lode delle persone,
ammodo s'intende, è uno sprone
per tutti, che fa sopportar con piacere il
sacrificio e durar la fatica con tanto di
cuore.
</p>

<p class="indl">
Verona, 30 aprile 1881.
</p>

<p class="indr">
<span class="smcap">G. Beltrame.</span>
</p>

<div class="chapter">
<p>
<span class="pagenum" id="Page_9">[9]</span>
</p>

<h2 id="cap1">I.</h2>

<div class="blockquote">
<p>
Il Provicario Apostolico dell'Africa Centrale Ignazio Knoblecher — Ultime
sue parole in <i>Koròsko</i> ai Missionari veronesi — Le
rive del fiume <i>Bianco</i> da <i>Chartùm</i> ai <i>Scìluk</i> — Le
meraviglie di una foresta — Gli Arabi d'<i>Abù-Zèt</i> — I
<i>Baggàra-Selèm</i> — Linguaggio mimico degli Arabi.
</p>
</div>
</div>

<p>
Mi recai per la seconda volta in Africa sullo
scorcio del 1857 coi missionari Francesco Oliboni,
Angelo Melotto, Alessandro Dal Bosco, Daniele Comboni,
e con un artigiano, Isidoro Zili.
</p>

<p>
In <i>Koròsko</i>, piccolo e povero villaggio di Nubia
fra il 22º e il 23º lat. N. sulla riva destra del Nilo,
c'incontrammo col Provicario Apostolico Ignazio
Knoblecher, il quale tornava in Europa per rimettersi
in salute; ma invece moriva in Napoli nel
mese, se non erro, di aprile dell'anno 1858.
</p>

<p>
A questo imperterrito Missionario, a cui mi legano
tante care memorie, era dovuta l'origine della
Missione dell'Africa Centrale che allora contava dieci
anni; e a lui principalmente s'addiceva il merito
<span class="pagenum" id="Page_10">[10]</span>
d'averla conservata e diffusa in mezzo a stenti, sofferenze,
difficoltà e pericoli senza numero. Egli aveva
lungamente lottato col terribile clima e sopportato
con vera rassegnazione le febbri del <i>Sudàn</i>, a vincere
le quali torna quasi sempre inutile il solfato
e persino l'arseniato di chinina.
</p>

<hr class="tbs" />

<p>
Mi suonano ancora all'orecchio le parole che mi
diceva avanti di benedirci tutti e di lasciarci l'ultimo
saluto. — «Caro don Giovanni, vi raccomando
la Missione Italiana, di cui voi sarete il
Presidente. Ho già disposta ed ordinata ogni cosa
perchè siate bene accolto coi vostri fratelli nella
Stazione di Santa Croce sul fiume <i>Bianco</i> (6°, 40′
lat. N.). Colà starete per qualche tempo, esplorerete
il paese, noterete i costumi degli abitanti, ne
studierete la lingua, e sceglierete quindi la posizione
che a voi sembrerà più opportuna per fondarvi la
vostra Missione. Vedete però di andar molto cauto
prima di conferire il Battesimo, specialmente agli
adulti. — Non so se noi ci rivedremo ancora. — Io
mi sento sfinito e temo di dover presto morire....
se mai, a rivederci in cielo.»
</p>

<p>
<span class="pagenum" id="Page_11">[11]</span>
</p>

<p>
Quattro volte percorsi in barca la via del fiume
<i>Bianco</i>; due volte a ritroso della corrente, nella stagione
secca, favorito dai venti del nord; e due volte
a seconda, nella stagione delle piogge (<i>charìf</i>), allorquando
spirano i venti del sud; e giunsi fin quasi
al 4º grado di latitudine settentrionale.
</p>

<p>
Partendo da <i>Chartùm</i>, nello scendere il fiume
<i>Azzurro</i>, a sinistra del quale è posta la città, i barcaiuoli
a forza di remi possono a stento tenere scostata
la barca da quella riva, contro cui fortemente
la spinge il vento di tramontana: ma girata appena
l'estrema punta della penisola del <i>Sènnaar</i>, ecco
ch'essi depongono i remi, spiegan la vela, e intonano
un canto monotono al loro profeta, mentre
la barca sotto la carezza poderosa del vento procede
innanzi superba verso il mezzodì.
</p>

<p>
Per un buon tratto, la curiosità del viaggiatore
che per la prima volta veleggia sul fiume <i>Bianco</i>
preparato a gustar cose nuove e mirabili, rimane
alquanto delusa. Egli non vede che due sponde
basse, piane e sabbiose, larghe dai 40 ai 50 passi,
che rassomigliano a due grandi strade imperiali,
macchiate qua e là da alcuni arbusti e fiancheggiate,
ciascuna, da un lembo del fiume e da una
foresta d'acacie; sicchè, trovandosi a una cert'ora
in mezzo al fiume, presentansi a destra e a sinistra
come tre lunghi nastri coi colori azzurro, bianco e
verde, che pare non finiscano mai.
</p>

<p>
Presso a 40 miglia geografiche da <i>Chartùm</i> si
<span class="pagenum" id="Page_12">[12]</span>
inalzano due piccoli monti, l'uno a destra del fiume
chiamato <i>Gèbel-Àule</i> (monte primo) ed anche <i>Giàr-en-Nèbi</i>,
dal nome di un gran Capo che abitava
vicino; e l'altro a sinistra appellato <i>Gèbel-Mòndara</i>
(monte specchio), perchè la sua testa, come dicono
gli Arabi, è piatta e rotonda a foggia di uno specchietto
di Trieste. Dopo alcune ore di cammino
s'erge pure a sinistra <i>Gèbel-Mùssa</i> (il monte Mosè),
ch'ebbe il nome, come <i>Giàr-en-Nèbi</i>, da un gran
Capo, tutti e due tenuti in venerazione dagli Arabi
<i>Hossanìeh</i>.
</p>

<p>
Quindi il fiume si divide in più bracci che par
che spacchino la foresta, formando varie e graziose
isolette ombreggiate, come le rive, da acacie, da mimose,
da tamarindi e da altre piante.
</p>

<hr class="tbs" />

<p>
Io volli internarmi nella foresta per osservarla da
vicino; ed oh! quanto grande e potente è lo scheletro
di quella generazione, i cui Nestori abbarbicati
nel terreno primevo con tante radici serpentine e
nodose inalzano il loro fusto ramoso, quasi a contendere
lo spazio al cielo! e intorno ad essi cento
piante serpeggianti s'avviticchiano, si arrampicano
e danzano, per così dire, vagamente cadendo dalle
loro cime in modo da lasciar qualche volta nel
mezzo uno spazio vuoto e rotondo impenetrabile ai
<span class="pagenum" id="Page_13">[13]</span>
raggi del sole, ove gran parte della notte trovan
rifugio le gazzelle, i bufali, gli elefanti, il leone, il
leopardo, la pantera, che s'appressano al fiume per
dissetarsi; e sulle cui braccia erculee riposano tranquilli
gli avoltòi rapaci e le aquile, i papagalli dalle
verdi piume, le timide tortorelle, le cicogne nere,
le galline faraone e una quantità d'altri svariati
uccelli. — E il mattino! oh! come qui è bello il
mattino! — La luce dei primi raggi del sole saluta
ridente le cime degli alberi e le sprazza minutissima
e le indora; si agglomera e si condensa intorno
alle loro chiome eleganti; si arriccia e si velluta
nelle foglie pubescenti e pelose; si acciglia e s'ottenebra
fra i rami stipati; s'inceppa nelle reti delle
piante parassite, e si nasconde fra i mille labirinti
de' cespugli ramosi, dipingendo con la tavolozza più
feconda e capricciosa i figli prediletti della flora
africana. — S'ode frattanto qualche mugghìo lontano
delle fiere che si addentrano nella foresta. — E
lungo il fiume su quell'onda di foglie disegnata
dalle cime degli alberi si veggono navigare le scimmie
coi loro nati in seno, percorrendo grandi distanze
senza discendere mai al suolo; e sotto quegli
alberi, una quantità di gazzelle e d'altre antilopi di
forme le più leggiadre brucano l'erba rugiadosa e
saltellano festose nella libera e palesemente gaia
loro vita; mentre stormi di grossi uccelli vanno e
vengono fra l' una e l'altra riva del fiume; e qua
e là gloterano le cicogne, e rotano in alto gli avoltòi
<span class="pagenum" id="Page_14">[14]</span>
e le aquile intorno a centinaia di tortorelle che
amoreggiano giulive tra le piante; e ovunque una
infinità di volatili d'ogni specie. Tutto canta, tutto
gruga, tutto chiocchiola, tutto pigola; per tutto si
sente frullo d'ali, per tutto c'è vita e armonia. — Oh!
quanto solenni, nel mattino, sono i primi fremiti
della foresta che risente la vita! — Ma a misura
che s'alza il sole, la delicatezza delle prime
tinte svanisce in un immenso chiarore che ricopre
come d'un bianco velo le bellezze di questa natura
selvaggia, i quadrupedi si rintanano o si posano
all'ombra d'alberi annosi, e tace il canto degli
augelli fin verso sera. — «Allora una luce pallida
dà alla foresta non so che di molle e di malinconico;
c'è una specie di silenzio per l'occhio, una
pace di linee e di colori, un riposo di tutte le cose,
nel quale sembra che lo sguardo illanguidisca e l'immaginazione
si culli;» finchè sotto gli ultimi raggi
del sole che cade, le varie tinte de' colori di cui
s'adornano le piante e il movimento de' volatili
che cercano un luogo per riposarsi la notte, par
che ridonino alla foresta la vita del mattino....
ma una vita che tosto muore, come l'ultima scintilla
del lucignolo che sta per ispegnersi.
</p>

<p>
La foresta continua a fiancheggiare le rive del
fiume e a presentar sempre nuove scene.
</p>

<p>
Mi tormenterei invano se volessi esprimere con
parole le varie emozioni che provai viaggiando in un
paese a me fino allora sconosciuto, di cui avevo letto
<span class="pagenum" id="Page_15">[15]</span>
e avevo udito narrare mille cose bizzarre e stravaganti.
Dirò solo che inoltrarsi in un tal paese e
spaziare collo sguardo avidamente da ogni parte;
trovare un pascolo continuo alla curiosità in tutto
ciò che cade sott'occhio o giunge all'orecchio; gettare
un oh!! di stupore a ogni tratto, e chiedere
ogni momento a' barcaiuoli or questa or quella
cosa; sentire che la mente a poco a poco si dilata
e si rischiara; provarsi ad abbozzare un gruppo
di gente che non si sa ancora a quale tribù appartenga
e qual religione professi; sperare di veder
presto la Croce di Cristo trionfar della loro barbarie
traendo seco gloriosa la civiltà; e pensare di
descrivere un giorno, o colla voce o colla stampa,
tante cose a chi non le ha mai vedute o sentite...
è davvero il più vivo e il più vario dei diletti
umani.
</p>

<p>
Queste foreste, che accompagnano il fiume a destra
e a sinistra, da <i>Chartùm</i> (15°, 37′) fin presso a
<i>machàdat-Abù-Zèt</i> (13º lat. N.), non s'estendono in
larghezza che circa due miglia geografiche, e in gran
parte sono inondate dalle acque del fiume durante
la stagione piovosa.
</p>

<hr class="tbs" />

<p>
I primi abitanti che si trovano a sud di <i>Chartùm</i>
lungo il <i>Bàhr-el-Àbiad</i> sono gli Arabi <i>Hossanìeh</i>,
<span class="pagenum" id="Page_16">[16]</span>
e quindi i <i>Baggàra</i> a sinistra del fiume, e gli <i>Abù-Ròf</i>
a destra tra il 10º e il 14º lat. N.
</p>

<p>
Questi, come quasi tutti gli Arabi del <i>Sudàn</i> qua
e là dispersi tra il 10º e il 15º grado, dalle rive
del <i>Senegàl</i> sino a quelle del fiume <i>Azzurro</i>, si dicono
Arabi d'<i>Abù-Zèt</i>.
</p>

<p>
Ecco quanto ci racconta la tradizione presso tutte
le tribù arabe da me visitate lunghesso i fiumi <i>Bianco</i>
ed <i>Azzurro</i>, fatta eccezione degli <i>Abù-Gerìt</i>, o <i>Zabàlat</i><a class="tag" id="tag1" href="#note1">[1]</a>,
e di qualche altra piccola tribù di colore
<i>giallognolo</i>, la quale venne a stanziarsi nel <i>Sudàn</i>
molto più tardi degli Arabi <i>Abù-Zèt</i>.
</p>

<p>
«In un'epoca posteriore all'egira, e forse allor
quando
<i>Amùr</i> s'impadroniva dell'Egitto, molte tribù
arabe, sotto la condotta di <i>Abù-Zèt</i> e di altri suoi
compagni, abbandonarono la penisola arabica, e traversato
il mar Rosso, probabilmente a <i>Bab-el-Màndeb</i>,
per una via ora sconosciuta arrivarono finalmente al
fiume <i>Bianco</i> durante la stagione secca. <i>Abù-Zèt</i>, essendo
le acque molto basse, camminava lungo il
fiume per vedere se c'era un guado; e trovatolo,
passò pel primo alla riva opposta tirando per l'orecchio
una delle sue capre e cercando così di eccitare
uomini ed animali a seguirlo; ma non vi
riuscì; niuno s'attentò di traversare il fiume in quel
punto a cui fu dato il nome, che tuttora conserva,
<span class="pagenum" id="Page_17">[17]</span>
di guado della capra (<i>machàdat-el-Àns</i>). <i>Abù-Zèt</i>
quindi ruppe il guado, poche ore dopo di cammino
più a nord, in un luogo che presentava minori
difficoltà, e tutti lo seguirono uomini ed armenti.
Da quell'epoca il guado prese il nome di <i>Abù-Zèt</i>
(<i>machàdat-Abù-Zèt</i>).»
</p>

<p>
Questi Arabi si diffusero poi per tutto il <i>Sudàn</i>.
Le tribù arabe del <i>Senegàl</i>, di <i>Bòrnu</i>, dell'<i>Uadày</i>,
del <i>Dar-Fùr</i>, gli <i>Aulàd-Rascìd</i> e i <i>Salamàt</i>, i <i>Risekàt</i>
e i <i>Benì-Aèlba</i>, gli <i>Aulàd-Òmar</i> ed altri non traggono
altra origine.
</p>

<p>
Gli Arabi poi che si stabilirono nel <i>Kordofàn</i>
formarono le seguenti tribù:
</p>

<p>
I <i>Kubabìsc</i>, cioè pastori de' montoni, che compongono
la tribù più importante del <i>Kordofàn</i> e
che abitano il paese da <i>Dòngolah</i> fino a <i>El-Obèid</i>.
Essi guidano le carovane e noleggiano i loro cammelli
ai <i>Giallàba</i> (mercanti) pel trasporto dell'avorio,
del tamarindo e specie della gomma. Oltre i montoni
e i cammelli essi pascono capre in quantità.
</p>

<p>
I <i>Benì-Geràr</i>, tribù potente di cui la maggior
parte abita il <i>Dar-Fùr</i>, gente guerriera e predatrice,
temuta dagli stessi <i>Kubabìsc</i>, coi quali è spesso in
guerra.
</p>

<p>
Gli <i>Hababìn</i>, tribù formidabile alleata coi <i>Benì-Geràr</i>.
</p>

<p>
I <i>Megianìn</i> e gli <i>Aulàd-el-Bàhr</i> stanziati sulle
frontiere del <i>Dar-Fùr</i>.
</p>

<p>
Gli <i>Hossanìeh</i> (cavalieri), da <i>hossàn</i> == cavallo,
<span class="pagenum" id="Page_18">[18]</span>
tribù assai povera, accampata, come dissi, a sud di
Chartùm a sinistra del <i>Bàhr-el-Àbiad</i>.
</p>

<p>
I <i>Baggàra</i> (mandriani), da <i>bàgar</i> == bove, i quali
sono numerosissimi e prendono diversi nomi, di
<i>Baggàra-Hauàsma</i>, <i>Baggàra-Risekàt</i>, <i>Baggàra-Selèm</i>
ecc. dal nome di qualche antico e celebre loro
capo, o da qualche loro qualità speciale. Essi abitano
a sud, sud-ovest degli <i>Hossanìeh</i>, ed io ebbi
occasione di parlare più volte con loro, specialmente
coi <i>Baggàra-Selèm</i>, dei quali posso dir qualche cosa,
senza però ripetere quanto scrissi altrove degli Arabi
nomadi in generale<a class="tag" id="tag2" href="#note2">[2]</a>.
</p>

<hr class="tbs" />

<p>
Questi Arabi commerciano coi <i>Giallàba</i> (mercanti)
del <i>Kordofàn</i>, ai quali danno avorio, gomma,
pezzi di tela di cotone (<i>damùr</i>), e ricevono vecchie
piastre d'argento egiziane, che sono la moneta più
ricercata presso gli Arabi.
</p>

<p>
I <i>Baggàra-Selèm</i> si servono dei bovi per trasportar
carichi; posseggono poche capre e pochissimi
cavalli che si procacciano dagli Arabi nomadi attendati
tra i fiumi <i>Dènder</i> e <i>Azzurro</i>, intraprendendo
così viaggi assai lunghi e pericolosi. In queste spedizioni
<span class="pagenum" id="Page_19">[19]</span>
essi si uniscono in numero di trenta o quaranta;
traversano il fiume <i>Bianco</i> col mezzo di una
zattera, o a nuoto, un po' al sud delle montagne
dei <i>Dénka</i> (<i>giobàl-ed-Dénka</i>), presso il 12º lat. N.,
e per una via affatto deserta, dopo tre giorni di
cammino verso oriente, arrivano al monte <i>Gùle</i>, ove
si riposano presso Arabi della stessa loro tribù;
quindi dopo tre giorni ancora passano in barca, o
a nuoto, il fiume <i>Azzurro</i> nelle vicinanze di <i>Rosères</i>,
e circa al mezzodì del quarto giorno si trovano nel
luogo destinato per la compera dei cavalli, il cui
prezzo oscilla dalle sessanta alle centoquaranta piastre
egiziane (dalle 15 alle 35 lire italiane).
</p>

<p>
Questi Arabi nutrono i loro cavalli d'erbe, di
latte, e talvolta di burro o di <i>dùrah</i> (mais bianco),
e se ne valgono per dar la caccia agli animali e
ai Negri, occupazioni predilette ai <i>Baggàra Selèm</i>,
i quali sono tanto codardi a piedi quanto sono arditi
e temerari a cavallo.
</p>

<p>
Durante la stagione secca, essi abitano tutti presso
il fiume, e i loro casotti si estendono da <i>machàdat-Abù-Zèt</i>
verso il sud per circa sessanta miglia geografiche;
ma cominciato il <i>charìf</i> (l'epoca delle
piogge), pochi solamente rimangono sulle rive a
custodia dei campi di <i>dùrah</i> e di <i>sesàme</i>; la maggior
parte se ne allontana e va errando da un luogo
all'altro in cerca di buoni pascoli pei loro bestiami,
stando però sempre in guardia per non essere sorpresi
ed assaliti dagli <i>Hauàsma</i>, i quali muniti di
<span class="pagenum" id="Page_20">[20]</span>
una grossa veste di cotone fatta a maglia, che a
guisa di corazza li difende dal collo fino alle anche,
incuton loro gravi timori. Perciò i <i>Baggàra-Selèm</i>
ricercano con premura aste guarnite di lunghi pezzi
di ferro rotondi e puntuti, atti a penetrare le maglie
degli <i>Hauàsma</i>.
</p>

<p>
Gli arabi <i>Selèm</i> nell'estate sono intesi alla caccia
e alla preda. Essi spiano continuamente i Negri
<i>dénka</i> che pascono i bestiami sull'altra riva del
fiume; e quando possono congetturare che nessuno
trovasi alla loro custodia, o non veggono che teneri
giovinetti, allora quattro o cinque dei più arditi
passano nuotando col cavallo il fiume, e due
o tre s'avventano spietatamente addosso ai giovinetti
e, afferratili pel collo, se li caricano sul cavallo
e via; gli altri inseguono il bestiame che fugge
impaurito verso il fiume, ove, non sapendo trovare
altro modo allo scampo, si precipita e cerca di
toccar l'altra riva.
</p>

<p>
Avviene però talvolta che i <i>Dénka</i>, fatti accorti
del loro arrivo, s'imboscano per investire i <i>Baggàra</i>
all'improvviso, e riescono a farli prigionieri. Allora
questi vengono al più presto riscattati dai loro parenti.
</p>

<p>
Il riscatto di un Arabo prigioniero, sia ricco o
povero, costa ai parenti trenta buoi; mentre i <i>Dénka</i>
debbono darne dai quaranta ai cinquanta per liberare
un figlio o una figlia di un Capo, e per qualunque
altro Negro dai dieci ai venti, secondo la
<span class="pagenum" id="Page_21">[21]</span>
sua condizione. I poveri che non posseggono bestiame
non vengono riscattati, e rimangono proprietà
degli Arabi.
</p>

<p>
Ciò non ostante, i <i>Baggàra-Selèm</i> e i Negri <i>dénka</i>
fanno tra loro mercato, o, come lo chiamano gli
Arabi, <i>El-Sùk</i>; e sì gli uni che gli altri si servono
delle feluche dei <i>Scìluk</i> per tragittare il fiume e
per trasportare le loro merci.
</p>

<p>
Presso i <i>Selèm</i> è adottata la circoncisione, la quale
viene praticata sui figliuoli e sulle figliuole; ma essa
è tenuta come opera meritoria, non come obbligazione
assoluta.
</p>

<p>
Uomini e donne hanno i capelli intrecciati; queste
però pongono uno studio maggiore nell'acconciarseli;
e pezzetti d'ambra e di corallo, perline di vetro
e cordoncini rossi si veggono qua e là pendenti
dare miglior risalto al nero dei loro capelli, i quali
pel vecchio strato di grasso che li ricopre perdono,
osservati da vicino, la grazia ed eleganza che mostrano
veduti di lontano.
</p>

<p>
Le donne, e specialmente le ragazze, fanno a
gara di spalmarsi il corpo con unguenti odorosi, e
tengono in molto pregio gli anelli d'oro che si
pongono per ornamento alle pinne del naso.
</p>

<p>
Le donne, in generale, sono piccine, ma belle
assai; esse amano oltremodo la danza, che viene
regolata da battute di mano e dal suono di un
tamburone.
</p>

<p>
Questi Arabi sono gelosissimi di tutto ciò che
<span class="pagenum" id="Page_22">[22]</span>
succede nell'interno delle loro famiglie, delle quali
essi non parlano mai. Per la qual cosa è ignota
del tutto al viaggiatore l'intima loro vita.
</p>

<p>
Il latrocinio è il loro mestiere principale; essi
fanno scorrerie nelle terre vicine dei Negri, raccolti
in bande, a cavallo, armati, rubando quanto possono
portare o trascinare, e ammazzando, per precauzione,
quanti incontrano. Ci sono ladri speciali di biade,
ladri di bestie bovine, ladri di fanciulli negri, ladri
di mercato. Assaltano a cavallo per le strade, particolarmente
le carovane; e in ciò sono artisti insuperabili.
La loro bravura consiste più nella rapidità
che nell'accortezza, più nel non lasciarsi raggiungere
che nel non lasciarsi vedere. Passano,
afferrano e dispaiono senza dar tempo alla gente di
riconoscerli. Sono furti a volo, fulminei, giochi di
prestidigitazione equestre. E in ciò sono maestri
persino i giovinetti di otto anni. Bisogna dire adunque
che l'istruzione, che questi ricevono in argomento
nelle loro famiglie, sia incessante, premurosa,
e che incominci assai per tempo. — Povere creature!!
</p>

<p>
Pare che i <i>Selèm</i> sieno venuti dal sud-ovest del
<i>Dar-Fùr</i> da circa sessant'anni. La maggior parte
di essi s'estese lungo la riva sinistra del fiume <i>Bianco</i>,
e gli altri errarono per qualche tempo nella penisola
del <i>Sènnaar</i>, e s'accamparono finalmente presso
il monte <i>Gùle</i>.
</p>

<p>
<span class="pagenum" id="Page_23">[23]</span>
</p>

<p>
La fisionomia dei <i>Selèm</i>, come quella di tutti gli
Arabi, è di una mobilità sorprendente; «essi manifestano
i loro pensieri coi più rapidi movimenti
degli occhi e della bocca, e traducono le loro parole
in gesti così caratteristici, per dar aiuto, chiarezza
e forza ai loro discorsi, che difficilmente
se ne riscontra un simile esempio presso altre nazioni.»
</p>

<p>
Di questi loro gesti esprimenti un'azione qualunque,
anche senza il concorso della parola, si potrebbe
comporre un dizionario abbastanza lungo; ma io
qui m'accontento di esporre un brevissimo saggio,
che basti a dare un'idea generale del linguaggio
mimico da essi praticato.
</p>

<p>
Dirò adunque che presso gli Arabi del <i>Sudàn</i>:
</p>

<p>
1. L'azione del mangiare si esprime accostando
al ventre la mano diritta aperta e avvicinandola poi
subito alla bocca, raccogliendo le dita della mano
stessa intorno al pollice nell'atto che si compie
quest'ultimo movimento.
</p>

<p>
2. L'azione del bere, chiudendo le tre dita
indice, medio e anulare della mano destra, e tenendo
quindi levati il mignolo e il pollice, coll'unghia
del quale si toccano e si ritoccano gl'incisivi
della mascella inferiore.
</p>

<p>
3. L'azione del dormire, portando la palma
ben distesa della mano diritta contro l'orecchio
destro, e piegando un po' la testa da quella
parte.
</p>

<p>
<span class="pagenum" id="Page_24">[24]</span>
</p>

<p>
4. L'azione di montare a cavallo, mettendo la
mano destra a cavalcioni sulla mano sinistra.
</p>

<p>
5. L'azione di mozzare il capo, strisciando
rapidamente il dosso della mano diritta su pel collo
dal di dietro in avanti.
</p>

<p>
6. L'azione dello sferzare, scotendo dinanzi a
sè la mano destra bene aperta.
</p>

<p>
7. L'azione del colpire con lancia o spada,
imitando i movimenti che si fanno impugnando
queste armi nell'atto che si cerca d'offendere il
nemico.
</p>

<p>
8. L'azione del pagare in piastre d'argento,
stropicciando coll'indice il pollice della mano diritta,
percotendo nello stesso tempo leggermente
coll'unghia di questo la palma della mano sinistra.
</p>

<p>
9. L'atto di vedere e quello di udire, mettendo
l'indice dell'una o dell'altra mano immediatamente
sotto dell'occhio, o verso il meato uditorio.
</p>

<p>
10. L'azione di prendere qualche cosa, allontanando
un poco la mano destra aperta e chiudendola
nel mentre la si riavvicina al proprio corpo.
</p>

<p>
11. L'atto di comprendere, portando l'indice
sulla fronte o sulla tempia.
</p>

<p>
12. L'atto di consentire, toccando con la mano
diritta la fronte, e inchinando nello stesso tempo
un po' il capo.
</p>

<p>
13. L'atto di rifiutare, scotendo la testa e la
mano destra lestamente.
</p>

<p>
<span class="pagenum" id="Page_25">[25]</span>
</p>

<p>
14 L'interrogazione è generalmente indicata
dallo sguardo e dall'immobilità delle mani.
</p>

<p>
15. Che c'è? qual novità? che cosa bramate? — Tutto
ciò si traduce aprendo bene gli
occhi, tenendo la bocca mezzo aperta, ed alzando
fino al petto le due mani, le quali talvolta si fan
tremolare come indizio di curiosità impaziente;
e talvolta si agita anche la testa da diritta a sinistra.
</p>

<p>
16. La negazione, appoggiando verticalmente
la mano al petto e battendoselo colle dita, come i
martelletti batton le corde di un pianoforte.
</p>

<p>
17. Il disprezzo, alzando la testa e lisciando
la barba con le unghie della mano diritta bene
spiegata.
</p>

<p>
18. La stima, ponendosi la mano destra lentamente
sopra la testa.
</p>

<p>
19. L'amicizia, accarezzando ripetutamente con
la mano diritta l'indice della mano sinistra.
</p>

<p>
20. L'inimicizia, intrecciando e staccando a
più riprese l'indice dell'una con quello dell'altra
mano.
</p>

<p>
21. L'ossequio verso di alcuno, avvicinando
le mani al cuore e agitandole alcun poco.
</p>

<p>
22. L'abbondanza, collocando orizzontalmente
la palma della mano presso la bocca e soffiandovi
sopra.
</p>

<p>
23. La miseria, pigliando coll'indice e il pollice
l'estrema parte superiore del vestito e scotendolo
<span class="pagenum" id="Page_26">[26]</span>
mentre levasi e crollasi il capo. — Questo
gesto esprime talora indifferenza.
</p>

<p>
24. Il difetto assoluto di denaro e di vitto,
facendo scoppiettar l'unghia del pollice contro gli
incisivi della mascella di sopra, con un movimento
orizzontale della mano. Questo gesto propriamente
significa: nulla; ma vuol dire ancora: non m'importa
un bel niente; io non ne voglio sapere; e
qualche volta indica disprezzo.
</p>

<p>
25. Il vigore e la bravura, movendo con forza
dall'alto al basso la mano chiusa davanti al petto,
avvertendo però di tenere il pollice aperto e ben
teso.
</p>

<p>
26. La perfezione, agitando un po' la mano,
tenendone la palma rivolta al cielo, e l'estremità
dell'indice sul polpaccio del pollice.
</p>

<p>
27. La fine, il compimento d'un atto, battendo
con la palma della mano destra sopra la mano sinistra
chiusa sulla piegatura del pollice.
</p>

<p>
28. Si attesta la divinità, qualcuno de' propri
antenati, sè stesso, scotendo la barba colle prime
tre dita della mano, e alzando al cielo gli sguardi.
</p>

<p>
29. S'implora la pietà, il favore, l'intercessione
di alcuno, avvicinando le mani alla barba
della persona che si sollecita, e stringendo poi tosto
una delle sue mani tra le proprie.
</p>

<p>
30. Alcune volte viene indicata la qualità del
mussulmano, alzando le mani tese di qua e di là
della faccia, e appuntando i pollici nella parte inferiore
<span class="pagenum" id="Page_27">[27]</span>
delle orecchie, come quando l'Arabo recita
il <i>tekbìr</i> nella preghiera; o levando l'indice della
mano diritta, cerimonia d'obbligo nella professione
della fede mussulmana, accennando nello stesso
tempo di sì o di no colla testa, secondo che l'individuo
indicato è o non è vero mussulmano.
</p>

<div class="chapter">
<p>
<span class="pagenum" id="Page_29">[29]</span>
</p>

<h2 id="cap2">II.</h2>

<div class="blockquote">
<p>
Vendette — Guerre — Armi — Coraggio passivo e fierezza — Ostinazione
degli Arabi — Il suicidio — Le montagne
dei <i>Dénka</i> — Il <i>Tarciàm</i>.
</p>
</div>
</div>

<p>
I <i>Baggàra</i>, come tutti gli Arabi e i popoli barbari,
non hanno tribunali per deliberare intorno alle
pene dovute ai delinquenti; non hanno polizia per
invigilare, prevedere ed evitare i delitti; non hanno
prigioni per tenervi chiusi i rei o gli accusati e per
far loro scontare la pena ch'essi han meritata; e
quindi s'attengono alla legge del taglione, che è la
legge della Bibbia, di Menu e del Corano. Occhio
per occhio (<i>aèn be aèn</i>), orecchio per orecchio (<i>uèden
be uèden</i>), sangue per sangue (<i>ed-dàm b'ed-dàm</i>);
l'uccisore deve morire quand'egli non acqueti i
parenti della sua vittima, cedendo loro una parte
delle proprie sostanze.
</p>

<p>
All'insulto fatto ad un Arabo <i>Baggàra</i> o ad un
<span class="pagenum" id="Page_30">[30]</span>
suo ospite deve rispondere sovente un'intera famiglia,
o tutta la tribù dell'offensore.
</p>

<p>
Il più leggiero pretesto dà origine tante volte a
lotte le più lunghe e le più sanguinose fra tribù
e tribù.
</p>

<p>
Io so di una carovana la quale recandosi dal
<i>Kordofàn</i> al <i>Dar-Fùr</i> venne di notte tempo assalita,
a poca distanza dalle frontiere, dagli arabi <i>Baggàra</i>
i quali uccisero quindici uomini, senza darsi
alcun pensiero di trafugarne le mercanzie.
</p>

<p>
Un Arabo, che conosceva appieno e raccontava
minutamente le circostanze di questo incidente, asseriva
che i <i>Baggàra</i> avevano compiuto così un
atto di giustizia, una vendetta, tarda sì.... ma
legittima.
</p>

<p>
Otto anni prima, alcuni mercanti, <i>giallàba</i>, che
battevano questa medesima via, s'erano incontrati
in pochi <i>Baggàra</i>, la cui marcia era sembrata loro
sospetta, e ne uccisero due, mettendo gli altri in
fuga. Ma da questo momento i <i>Baggàra</i> vendicati
lasciaron libera la strada, che potè essere poi percorsa
dalle carovane senza alcun timore.
</p>

<p>
Il beduino <i>Sciànfara</i>, come dice la tradizione,
pretendeva il taglione per la morte violenta di suo
padre. Egli aveva ucciso in diverse imboscate novant'otto
de' suoi nemici. Finalmente, sorpreso da
alcuni all'orlo di un pozzo, non seppe trovar modo
allo scampo e dovette egli stesso perire, ma dopo
d'averne ammazzato uno ancora con un colpo di
<span class="pagenum" id="Page_31">[31]</span>
pugno nel petto. Egli però aveva giurata la morte
a cento, e il suo voto.... verrà esaudito. Il cadavere
dell'Eroe fu sospeso ad un albero e non
tardò a decomporsi; le sue ossa si disarticolarono;
e un pastore della tribù nemica, passando per caso
sotto quell'albero, premette col piede sulla punta
di un osso e restò ferito. Nello stesso giorno gli si
contrassero spasmodicamente i muscoli e dovette
soccombere. Così il voto di <i>Sciànfara</i>, secondo la
favola, ebbe il suo compimento.
</p>

<hr class="tbs" />

<p>
Una delle cause, e forse la più attiva, delle lotte
che di quando in quando intraprendono le tribù
del deserto, è la sete ardente che tutti i popoli nomadi
hanno del bottino. Guerra e bottino suonano
presso loro la stessa cosa; essere vincitore vuol dire
spartirsi la preda; vedere un Arabo tornare dal
campo di battaglia coronato di gloria, è vederlo ricco
di montoni e di cammelli tolti al nemico. Insomma
l'eroismo degli Arabi è l'eroismo de' Cosacchi. Essi
combattono a cavallo armati di lancia e di sciabola,
sparpagliati, stuzzicando il nemico di fronte e dai
lati, e tenendolo inquieto continuamente; uccidono
il cavaliere per avere la sua giumenta; salvano sè
stessi per assicurare la propria.
</p>

<p>
Havvi in ciascuna tribù una quantità di giovani
<span class="pagenum" id="Page_32">[32]</span>
poveri, i quali ambiscono di far mostra del loro
coraggio e di procacciarsi in tal maniera la dote
che essi debbono, volendo sposarsi, offerire al padre
della fidanzata, dote che generalmente consiste in
un certo numero di capre, di pecore, di cammelle
o d'altro.
</p>

<p>
Per questi giovani la guerra è una buona fortuna;
la loro suscettibilità quindi per il punto d'onore non
conosce confini; il più leggiero pretesto dà origine
spesso a lotte le più tremende. Raro è il caso che
una tribù viva in pace per più di due anni senza
che succeda alcuna infrazione delle leggi del deserto.
I vecchi allora ne gioiscono, mentre s'incamminano
senza inquietudine verso la tomba. Ma la
gioventù?... La gioventù s'agita, si lamenta, si
dispera per tanta disgrazia; finchè sorge qualcuno
fra i principali personaggi della tribù, rinomato per
bravura ed esperienza delle cose di guerra, il quale
approfittando della speciale condizione in cui trovansi
gli spiriti irrequieti della gioventù, la chiama
a sè e le dichiara ch'egli è pronto a guidarla ovunque
per derubare i vicini de' loro bestiami, per
saccheggiare le carovane, per la tratta dei Negri.
</p>

<p>
Il Capo, in due o tre giorni, s'è formata una
truppa di circa un migliaio d'uomini, e la campagna
incomincia.
</p>

<p>
Da questo momento esploratori sono inviati qua
e là per investigare di nascosto ogni cosa; e il Capo
sa minutamente quanto succede di giorno in giorno,
<span class="pagenum" id="Page_33">[33]</span>
di ora in ora, nel deserto e presso le tribù vicine. — Viene
egli a conoscere che gli uomini forti di una
tribù sono partiti per la guerra o per la caccia? — Egli
si mette in marcia, sorprende le loro mandre
guardate da piccoli fanciulli, le rapisce e dispare
in un istante. — È stata veduta una carovana nel
deserto? — Egli dispone subito la sua gente a
gruppi, e tutti se ne vanno silenziosi verso la carovana
tenendo gli occhi sempre all'erta; e questi
la precedono, quelli la fiancheggiano, altri la seguono
a poca distanza, protetti dalle colline di sabbia
che nascondono alla stessa il segreto dei loro
passi. Il Capo frattanto e tutti i suoi bravi la spiano
cautamente, contano le sue armi, ne studiano l'accampamento,
osservano la maniera di allestire i cammelli;
l'aspettano al varco, e allora, la sera o il
mattino, quando mercanti, servi e cammellieri sono
occupati a scaricare o a caricare le tende, le casse,
il mobilio, la cucina, i viveri, le mercanzie, o nel
momento che si prendono un po' di riposo, un
po' di cibo, o appena desti dal sonno, gli Arabi,
ad un cenno del loro Capo, si slanciano contro di
loro, uccidono quanti si oppongono all'improvviso
loro assalto e tutto portano via, non lasciando colà
che un campo di morti.
</p>

<p>
Qualche anno prima del mio arrivo nel <i>Sudàn</i>,
una grossa carovana, composta di 120 uomini e
200 cammelli, cadde vittima d'una insidiosa aggressione
degli arabi <i>Benì-Geràr</i>. Un solo uomo, di
<span class="pagenum" id="Page_34">[34]</span>
nome <i>Abd-El-Kàder</i>, ebbe la sorte d'aver salva la
vita e di poter dare esatti ragguagli del crudele e
pietoso avvenimento.
</p>

<p>
La carovana, partita da <i>Dòngola</i>, era diretta a
<i>El-Obèid</i> nel <i>Kordofàn</i>, ove trasportava merci provenienti
dall'Europa e dall'Egitto, e datteri di Nubia.
Essa si trovava vicina al pozzo <i>Bir-Uày</i>, ove
si sarebbe accampata; quando 600 Arabi dei <i>Benì-Geràr</i>,
montati sopra 300 cammelli e guidati da
un Capo de' più arditi, passarono un po' a sud del
pozzo allo scopo di sorprendere e derubare i <i>Kubabìsc</i>
del numeroso loro gregge che intorno a quei
luoghi da qualche giorno pascolava. I pastori però
ch'erano alla custodia di quel bestiame non appena
ebbero qualche sentore dell'avvicinarsi dei <i>Benì-Geràr</i>,
lasciarono quel posto e s'avviarono verso il
pozzo di Elài, che dista da <i>Bir-Uày</i> un giorno e
mezzo circa di cammino. E quando i <i>Benì-Geràr</i>
s'accorsero della ritirata dei <i>Kubabìsc</i>, due esploratori
annunziarono al loro Capo la venuta della
carovana al pozzo <i>Bir-Uày</i>. Quindi il Capo adunò
la sua gente per chiedere se fosse miglior partito
quello di dar tosto l'assalto alla carovana, o l'altro
di seguir prima le orme dei <i>Kubabìsc</i> e impadronirsi
dei loro bestiami. E tutti furono d'avviso di
mover tosto verso il pozzo di <i>Elài</i>, imperciocchè la
carovana per tre giorni almeno sarebbe rimasta al
pozzo <i>Bir-Uày</i> per ristorarsi delle fatiche del viaggio
e per dar riposo e nutrimento ai cammelli.
</p>

<p>
<span class="pagenum" id="Page_35">[35]</span>
</p>

<p>
Partíron subito, e dopo alquante ore di buon
trotto giunsero in <i>Elài</i>, ove il gregge dei <i>Kubabìsc</i>
non era custodito che da qualche vecchio e da alcuni
giovinetti, i quali, come videro i <i>Benì-Geràr</i>,
si diedero alla fuga. I <i>Benì-Geràr</i> s'impadronirono
di tutto il bestiame e lo incalzarono verso <i>Bir-Uày</i>,
ove arrivarono dopo due giorni. Colà si misero in
agguato, presso la carovana, dietro a due lunghe
colline di sabbia aspettando il momento opportuno
per assalirla.
</p>

<p>
I mercanti frattanto coi loro servi vivevano sicuri,
tranquilli, allegri almanaccando intorno ai guadagni
che speravano ricavare dal traffico delle loro
mercanzie.
</p>

<p>
La vigilia del giorno fissato per la partenza, colui
che soleva dirigere la carovana diè l'ordine di riunire
i cammelli ch'erano sparsi qua e là, lasciati
liberi di pascere gli arbusti spinosi della vallata.
Tutti furono rinvenuti ad eccezione di un solo, che
apparteneva a un mercante, il quale non poteva
darsi pace d'averlo perduto; e vedendo appressarsi
la notte, comandò a un suo schiavo di ricercarne
le tracce e di seguitarle finchè l'avesse trovato. Lo
schiavo, riconosciute le pedate, rinvenne il cammello
del mercante, ma presso i <i>Benì Geràr</i>, i quali, come
del cammello, divennero padroni anche dello schiavo.
</p>

<p>
Frattanto il mercante, passate alcune ore, vedendo
che oltre il cammello anche il servo era scomparso,
voleva egli stesso mettersi in cerca dell'uno e dell'altro;
<span class="pagenum" id="Page_36">[36]</span>
ma il suo amico <i>Abd-El-Kàder</i>: no, disse,
è notte, e temo che tu smarrisca la via; andrò io,
che sono un po' più pratico del deserto.
</p>

<p>
<i>Abd-El-Kàder</i> aspettò che tutti si fossero ritirati
nelle loro tende; si ravvolse in una cappa bianca,
e con un triste presentimento nell'anima si diresse
pian piano a quella parte verso la quale s'era incamminato
lo schiavo. — In tutto l'accampamento
regnava un silenzio profondo. — Dopo circa un
quarto d'ora, salì sopra una collina di sabbia, discese,
traversò una stretta valle, ove qua e là vedeva
qualche macchia nera. — Erano cammelli
accosciati. — Ebbe allora per un momento la tentazione
di rinunziare all'impresa di procedere più
innanzi; cominciò a sospettare d'un'imboscata, e
temeva d'essere sorpreso da qualcheduno dei nemici.
Ma la curiosità vinse la paura e tirò avanti
in punta di piedi, finchè trovossi sur una seconda
collina e vide a un tratto brillare davanti a' suoi
occhi i fuochi accesi dei <i>Benì-Geràr</i>. — L'oscurità
della notte lo proteggeva; egli potè arrestarsi un
istante; contò press'a poco i fuochi e gli uomini;
si stese in terra, e tese l'orecchio; udì confusamente
qualche discorso che gli parve si riferisse alla sua
carovana; e tutto commosso di ciò che aveva veduto
ed udito tornò frettoloso e tremante all'accampamento
de' suoi.
</p>

<p>
Tutti erano quieti nelle loro tende; solamente
l'amico l'attendeva con qualche buona notizia; ma
<span class="pagenum" id="Page_37">[37]</span>
quando intese ciò ch'eragli avvenuto: ci siamo,
sclamò; ora convien pensare a salvarci.
</p>

<p>
Furono tosto chiamati a consiglio i mercanti, i
servi e i cammellieri, ai quali <i>Abd-El-Kàder</i> raccontò
ogni cosa e gli invitò a una pronta deliberazione.
</p>

<p>
Ecco i due quesiti proposti: «dovrem noi partire
stanotte?... o sul far dell'alba?...
</p>

<p>
Meglio sarebbe stato, secondo il parer mio, appigliarsi
al primo partito. I mercanti però risolsero
di differire la partenza allo spuntar del giorno, poichè
nella notte, com'essi dicevano, il grugnito de' cammelli
avrebbe svegliato i nemici, i quali sarebbero
accorsi per impedire che fossero caricati. — Ma il
grugnito de' cammelli, io dico, gli avrebbe pure
svegliati all'alba, quando fossero stati addormentati. — Meglio
era partire la notte, perchè allora i
<i>Benì-Geràr</i> dormivano senza dubbio; avrebbero dovuto
quindi svegliarsi, accordarsi, riunire i loro cammelli;
la qual cosa richiedeva tempo e presentava
maggiori difficoltà fra le tenebre della notte. Oltre
a che la carovana, se fosse riuscita a partire prima
d'essere assalita, poteva mutar direzione nel suo
cammino e rendere così malagevole al nemico l'inseguirla;
e nel caso fosse stata raggiunta, essa avrebbe
potuto opporgli una resistenza assai meno pericolosa
che durante la lunga e faticosa operazione del suo
allestimento, il quale sarebbe stato certamente interrotto
dagli Arabi all'alba del mattino.
<span class="pagenum" id="Page_38">[38]</span>
Di fatto, mentre un po' prima dell'aurora i cammellieri,
i servi e i mercanti stessi s'affaccendavano
a mettere in pronto la carovana, duecento <i>Benì-Geràr</i>
montati sopra cento cammelli sboccarono
nella valle, e al primo vedere la loro preda saltaron
giù dalle cavalcature, e sparpagliati in un grandioso
disordine, agitando convulsivamente le lance, imprecando,
e mandando grida selvagge, le s'avventarono
contro come leoni affamati. I mercanti credendo
dapprima di non avere altri nemici da combattere
tentarono di resistere all'improvviso assalto; tirarono
alcuni colpi di fucile contro di loro che non
erano armati che di lance: ma, tutt'a un tratto, e
nel momento in cui la carovana cominciava a pigliar
confidenza nelle proprie forze, cento cammelli
da una parte e cento dall'altra trasportarono sul
campo di battaglia quattrocento Arabi ancora. Fu
quindi un terrore, un'angoscia da non potersi descrivere.
La gente della carovana stretta tutt'all'intorno
dai <i>Benì-Geràr</i> venne barbaramente trucidata
in pochi minuti. Solo <i>Abd-El-Kàder</i>, non avendo
ricevuta alcuna ferita, riuscì a gittarsi a terra e a
fingersi morto. Ma un Arabo passandogli accanto
lo punse leggermente colla sua lancia, e da un movimento
che vide lo riconobbe per vivo; lo fece
alzare e lo condusse davanti al suo Capo. — La
carneficina era già consumata; tuttavia il Capo allettato
dall'odore del sangue propose di legarlo a
un albero, e così per passatempo di ucciderlo a
<span class="pagenum" id="Page_39">[39]</span>
colpi di giavellotto. — A un segnale del Capo il
crudele divertimento incominciò a spese di quel
disgraziato. Ma per un singolare accidente, cui il
Capo ascriveva a miracolo, dieci o dodici colpi successivi
di lancia sfiorarono la pelle di <i>Abd-El-Kàder</i>
senza ferirlo gravemente. Il Capo allora stupito
esclamò: la tua vita, o amico, è molto dura, o
Dio ti vuol salvo. Ebbene! sii adunque libero, e
vattene pure ove meglio ti aggrada. — <i>Abd-El-Kàder</i>
che da quel momento era libero, ma libero
in mezzo al deserto, senza camicia e senza cibo,
stette fermo al suo posto. — E dunque! gli domandò
il Capo, tu non pensi di andartene? e che
altro t'aspetti? — E dove mai, egli rispose, vuoi
tu ch'io me ne vada? e come potrò campare la
vita senza alimento alcuno? ho io nè manco un
otre per conservarvi un po' d'acqua? — Gli Arabi
frattanto si dividevano i datteri tolti ai mercanti; e
per far giuste le parti li contavano ad uno ad uno. — Il
Capo quindi, messa la mano in una cesta, ne
prese trenta e li consegnò ad <i>Abd-El-Kàder</i>, a cui
diede pure un vecchio otre, e poi gli disse: or vattene;
che ti guidi Iddio e che ti benedica. — <i>Abd-El-Kàder</i>,
incerto della via che avrebbe dovuto
prendere per imbattersi in qualche carovana ed unirsi
ad essa, s'avviò pensoso e sconfortato verso il pozzo
per riempirvi d'acqua il suo piccolo otre. Ma l'otre
era forato, e invano n'avrebbe chiesto un altro agli
Arabi. Egli allora si risolse di non abbandonare il
<span class="pagenum" id="Page_40">[40]</span>
pozzo, e di attendervi rassegnato tutto ciò che di
lui avesse voluto il destino. La sera del giorno
stesso i <i>Benì-Geràr</i> erano scomparsi, e l'infelice
<i>Abd-El-Kàder</i>, sentendosi morir di fame, mangiò i
trenta datteri senza poi sentirsene sazio. Fortuna
che il torrente che conduceva al pozzo era coperto
d'arbusti spinosi chiamati dagli Arabi <i>es-segiàr</i>, e
<i>rhamnus lotus</i> dai botanici, il cui frutto, che è una
bacca, forniva anticamente l'alimento ai <i>Lotofagi</i>;
e gli Arabi, che lo dicono <i>nàbak</i>, ne fanno uso pure
oggidì; <i>Abd-El-Kàder</i> dovette rassegnarsi a questa
manna che gli dava il deserto, la quale però ci
voleva per salvargli la vita. Così tirò avanti per
quindici giorni; ma in ultimo era ridotto sì male
da non potersi più reggere in piedi, e fu costretto
a ritirarsi in un antro sinuoso, ove per pietà invocava
la morte. Finalmente un <i>gawàs</i> (sgherro) turco
guidato da un Arabo e diretto, a dromedario, verso
El-Obèid s'avvicinò al pozzo per rinnovar l'acqua
al suo otre.
</p>

<p>
<i>Abd-El-Kàder</i>, che altro non s'aspettava che la
morte, li vide di lontano e cominciò a sperare la
vita; fece sforzi incredibili per levarsi da terra e
mover loro incontro, ma invano; le braccia e le
gambe più non gli servivano: a stento riuscì a strascicarsi
fino alla bocca della spelonca e a mandar
fuori lamenti e gemiti da intenerire il cuore più
duro. Il <i>Gawàs</i> fu il primo ad udir quelle grida,
e disse al Beduino che lo accompagnava: ascolta....
<span class="pagenum" id="Page_41">[41]</span>
ascolta tu pure.... queste sono certamente le grida
d'una bestia che soffre dolore.... ed escono da
quella grotta che tu vedi là presso il torrente; eccola,
eccola la fiera che si contorce.... debbo io
inviarle contro la palla della mia pistola?
</p>

<p>
— No, no, rispose il Beduino: io son d'avviso
ch'esse sieno invece le grida d'un infelice che chiede
soccorso, e io voglio assicurarmene: balzò giù dal
dromedario, e dopo pochi salti fu alla spelonca. — Oh
spettacolo!! — Il Beduino levò di peso <i>Abd-El-Kàder</i>
e sei portò al pozzo, ov'egli venne trattato
con umanità e si sentì subito ristorato. I due
passeggieri consecrarono inoltre quel giorno a sotterrare
i morti compagni di <i>Abd-El-Kàder</i>, i cui corpi
disseccati dal sole giacevano ancora sopra la sabbia
rossa del loro sangue; e l'indomani partirono tutti
e tre alla volta di <i>El-Obèid</i>.
</p>

<p>
Dopo qualche anno alcuni <i>Baggàra</i> raccontavano
con tuono di vanto questo avvenimento colle più
minute circostanze.
</p>

<hr class="tbs" />

<p>
Il suono d'un tamburone, chiamato <i>noggàra</i>, battuto
a misurati colpi invita la tribù al combattimento
ed annunzia ancora una semplice mutazione
di posto per comodità dei pascoli.
</p>

<p>
L'arma degli Arabi nel <i>Sudàn</i>, e così presso i
<span class="pagenum" id="Page_42">[42]</span>
<i>Baggàra</i>, è la lancia (<i>hàrba</i>), la quale serve loro
anche da giavellotto. Questi Arabi non hanno nè
arco, nè frombola, che tanto solevano usare i loro
antenati. I capi specialmente si servono pure di
lunghe spade diritte cui imbrandiscono con ambo
le mani.
</p>

<p>
In guerra si difendono collo scudo che non è
altro che un telaio ovale, formato d'un legno flessibilissimo
e traversato per lungo da un asse della
medesima specie, sopra il quale essi stendono e
fissano la pelle del dorso d'un'antilope. La sua
larghezza è circa di due piedi, e dai tre ai cinque
l'altezza. La superficie esteriore è convessa, e nel
mezzo della parte opposta sta l'impugnatura. Sull'orlo
poi superiore sono, per lo più, alcune tacche,
delle quali si valgono per appoggiarvi l'asta della
loro lancia e per dirigerne quindi meglio i loro
colpi. Quantunque la pelle di cui è formato lo scudo
sia molto dura, pure succede talora che vien perforata
dalle punte dei giavellotti; perciò il guerriero
cerca di ripararne i colpi o colla sua lancia o collo
scudo, che oppone in direzione obliqua alla linea
percorsa dai giavellotti. L'Arabo minacciato dal nemico
s'abbassa, mettendo un ginocchio in terra e
coprendosi nello stesso tempo collo scudo; scatta
poi su come una molla allorquando alla sua volta
egli tenta di attaccarlo.
</p>

<p>
I <i>Baggàra</i> combattono possibilmente a cavallo,
ed allora non hanno lo scudo, di cui sono quasi
<span class="pagenum" id="Page_43">[43]</span>
sempre muniti i soldati a piedi. Questi vengono
tradotti a cammello sul teatro del combattimento;
e ciascun cammello ne trasporta due, dei quali l'uno
siede sul gibbo e l'altro si tiene in sulla groppa
del ruminante. Questo mezzo di trasporto torna nel
<i>Sudàn</i> assai facile e pronto; e siccome i cammelli
vi si trovano in una quantità enorme, così arrivati
a posto i combattenti non se ne danno gran pensiero,
ma gli affidano a pochi guardiani, i quali a
non molta distanza attendono inquieti l'esito della
pugna.
</p>

<hr class="tbs" />

<p>
Gli Arabi del fiume <i>Bianco</i>, come i <i>Nubi</i>, hanno
quasi tutti legato sopra il gomito sinistro un pugnale
del quale si servono a vari usi, e qualche volta per
isfogare le loro gelosie o per far mostra del loro
coraggio. — Un d'essi ha preso moglie e trovasi
contento, beato d'aver ottenuto quella mano, a cui
tanti altri aspiravano ardentemente ma invano. Or
questi ingelositi della sua felicità non lo perdono
d'occhio mai, gli tendono continue insidie, non gli
lasciano un istante di riposo; e quand'egli meno
ci pensa sente che la punta di un pugnale gli trapassa
la polpa d'una gamba o lo ferisce in un
braccio o in una spalla. Se il ferito giunge a conoscere
il feritore, lo sfiderà poi a duello davanti
<span class="pagenum" id="Page_44">[44]</span>
al Capo della tribù, duello che avrà luogo col pugnale
e alla presenza del Capo stesso. Ma nell'atto
del tradimento si guardi bene il tradito dal lasciarsi
sfuggire un grido, dall'emettere il più piccolo lamento
per non meritarsi fama d'uomo debole e
vigliacco, servo del dolore; s'egli camminava non
s'arresti punto: se parlava non interrompa il discorso,
non si conturbi, nè volga il capo verso
l'assassino.
</p>

<p>
Qualche volta un giovine guerriero racconta ad
altri giovani le sue prodezze e se ne vanta, dicendo
che nessuno può superarlo in valore; e un altro
giovine, che non può più tollerare le sue petulanti
presunzioni, senza rispondergli afferra il pugnale e
se lo conficca in una coscia, e passandolo poi insanguinato
al millantatore, lo invita a fare altrettanto
s'egli non vuol essere da meno.
</p>

<p>
Questi costumi sono senza dubbio barbari e feroci;
non si può negare però ch'essi imprimano in
coloro dai quali vengono praticati una singolare
energia, un coraggio passivo, invincibile e stoico.
E si noti che questi atti di eroismo si manifestano
specialmente fra i giovani che appartengono alle più
distinte famiglie della tribù.
</p>

<p>
Molti fra noi male sopportano un forte dolor di
capo, di denti, di stomaco; la più leggiera ferita
strappa loro un grido; ma l'Arabo invece saprà sostenere
senza risentirsi e senza rammaricarsi i più
atroci tormenti; e non è ch'egli non soffra; egli
<span class="pagenum" id="Page_45">[45]</span>
soffre quanto noi soffriamo; ma il punto d'onore
gli fa dire come allo stoico: «Non sarà mai, o dolore,
ch'io ti confessi in nessun modo.» Non la
sete, non la fame nè la stanchezza nè le ferite profonde
di una lancia potranno indurlo ad inquietarsi;
e mentre nei divani dell'Egitto si veggono i <i>Fellahìn</i>,
condannati al bastone o alla sferza, trascinarsi
piagnolosi ai ginocchi delle autorità turche perchè
sia loro conceduto il perdono o alleviata la pena,
s'è ammirato più d'una volta l'Arabo del <i>Sudàn</i>
subire lo spaventevole supplizio del palo senza accordare
a' carnefici assetati di vendetta il trionfo di
un gemito, la soddisfazione di una lagrima.
</p>

<p>
Io so d'un Arabo il quale, facendo parte d'un
drappello militare che aveva seguito il governatore
del <i>Kordofàn</i> in una spedizione contro i <i>Baggàra</i>,
si rese colpevole d'omicidio, ed assiso quindi presso
il cadavere della sua vittima attendeva paziente e
tranquillo che i satelliti del Governo venissero ad
arrestarlo. Alcuni soldati, che di là passarono per
caso, lo videro, l'afferrarono e lo condussero alla
tenda del Governatore.
</p>

<p>
Più di venti uomini stringevano l'omicida il quale
non opponeva alcuna resistenza; e chi lo tirava
per le braccia, chi per le gambe, chi pel collo e
chi per i capelli; e com'egli fu davanti al Governatore:
«Sappi, o Signore, sclamò, ch'io non ebbi
la viltà di fuggire dopo l'uccisione del mio Capo,
ma attesi imperterrito la mia cattura; or dì adunque
<span class="pagenum" id="Page_46">[46]</span>
a' tuoi cani che mi lascino in pace, affinchè libero
io possa, se mai, marciare al supplizio come un
uomo.» Il Governatore ordinò fosse lasciato libero;
e l'Arabo allora cominciò ad esporre i motivi che,
secondo lui, erano più che sufficienti a giustificare
il suo delitto. Ma il Governatore lo condannò a
morire legato alla bocca di un cannone carico a
palla, a cui egli stesso avrebbe dovuto dar fuoco.
Mentre si facevano i preparativi per l'esecuzione
della sentenza, l'Arabo che aveva sentito con tutta
indifferenza la propria condanna uscì dalla tenda
ove si trovava, e avvicinatosi a un gruppo di soldati
che lì presso erano accoccolati, pregò uno di
essi che fumava a voler cedergli un istante la pipa;
quindi si raccolse più che gli fu possibile in sè
stesso, fumò mezza pipa, e quando lo si venne ad
avvertire che tutto era pronto pel suo supplizio, la
restituì al padrone, lo ringraziò, lo salutò e mosse
con passo fermo verso il cannone, infame strumento
della sua morte.
</p>

<p>
Le esecuzioni, di cui noi fummo parecchie volte
testimoni in Europa, offrono uno spettacolo ben differente;
la maggior parte dei colpevoli che prima
d'essere caduti nella mano inesorabile della giustizia
facevano i rodomonti, vinti poi dal terrore furono
veduti strascicarsi sul palco più cadaveri che persone
vive.
</p>

<p>
<span class="pagenum" id="Page_47">[47]</span>
</p>

<p>
Noi abbiamo veduto l'Arabo fiero e dotato della
più squisita suscettibilità; ma invincibile è pure la
sua ostinazione; non c'è caso di smuoverlo quando
egli si sia fissato con la mente in un'idea, in un
capriccio qualunque; le preghiere tornano vane, inutili
le minacce, il bastone e la sferza; la morte
stessa non l'indurrebbe a mutar consiglio; meglio
è allora abbandonarlo a sè stesso finchè da sè stesso
rinsavisca.
</p>

<p>
Un mercante europeo viaggiava in un deserto del
<i>Sudàn</i>, e guida della sua carovana era un Arabo,
a cui solo era nota la via che si dovea percorrere
per giungere a un dato luogo. Dopo due o tre giorni
di cammino, l'Arabo non avendo di che cibarsi
chiese al cuciniere, che preparava la cena pel mercante,
qualche cosa da mangiare. Il cuciniere gli rispose
con mal garbo d'aver pazienza un poco. L'Arabo
aspettò un quarto d'ora, e poi rinnovò la domanda.
Il cuciniere indispettito gli diè sulla voce,
e intanto capitò là il mercante che fece all'Arabo
un acerbo rimprovero, perchè voleva essere servito
prima di lui ch'era il padrone. L'Arabo, che credeva
di non meritare tali parole di censura e di biasimo,
insistette nella sua domanda, che questa volta espresse
con un «voglio mi si dia da mangiare.» Allora il
mercante: ebbene, disse, poichè sei così prepotente
da volere quel che vuoi tu, e non quello che voglio
io, sappi che ti tratterò da qui innanzi come
un asino indocile.... e stasera non cenerai per dio! — Così
<span class="pagenum" id="Page_48">[48]</span>
fu — l'Arabo tacque, abbassò il capo e si
ritirò in disparte.
</p>

<p>
All'indomani il mercante si levò di buon'ora, e
com'era solito di fare, uscito dalla tenda, risvegliò
la sua gente ed ordinò il carico de' cammelli; quindi
rientrò a bervi il caffè aspettando che tutto fosse in
punto per rimettersi in via. Ma poco dopo un servo
veniva ad avvertirlo che la guida si ricusava di sellare
la sua cammella e di continuare il cammino.
Egli stimò bene di tacere, sperando che l'Arabo non
l'avrebbe durata a lungo nel suo proposito; fece un
giro intorno all'accampamento; passò vicino alla
guida fingendo di non essersi accorto di nulla. Venuto
il momento della partenza, l'Arabo colla sua
lancia in mano era sempre là immobilmente assiso
sopra la sabbia come uno che non dovesse far parte
di quella carovana. Ma.... come? — disse il mercante — tu
non se' pronto ancora? — No, rispose,
poichè non posso partire; tu non ignori che ieri io
non assaggiai briciola; il mio ventre è vuoto ed ha
bisogno di riposo. E poi tu mi dicesti, n'è vero?
ch'io sono un asino; e tu pure devi sapere che non
è possibile che un asino possa guidare degli uomini. — Alzati,
te lo impongo, gridò allora con voce
animata il mercante. — L'Arabo non si mosse di
così com'era. — Ed egli lo percosse con un colpo
di sferza. — E l'Arabo sempre fermo al suo posto
come una statua. — Il mercante cavò quindi dalla
sua cintura una pistola, e drizzatane la bocca alla
<span class="pagenum" id="Page_49">[49]</span>
fronte della guida: tu partirai, le disse, o ti farò
saltare in aria la dura tua cervice.
</p>

<p>
Un Italiano, un Francese, un Inglese, un Turco
avrebbero ubbidito, o si sarebbero difesi. Ma l'Arabo?
l'Arabo armato della sua lancia nè volle ubbidire
nè difendersi, e levatosi ben tosto da sedere,
gittò via la lancia e cominciò a danzare davanti al
mercante dicendo: ammazzami adunque, ammazzami
presto: sono io forse un turco da temere la morte?
</p>

<p>
Il mercante ch'era ben lungi dal credere che la
cosa la sarebbe andata a finire così, si trovò in un
bell'imbarazzo. Aspettare che di là passasse qualche
carovana e unirsi ad essa.... avventurarsi senza
guida in un deserto ove non esisteva traccia alcuna
di via.... era un esporsi a morir di sete con tutta
la sua gente. Egli s'appigliò finalmente al partito,
ch'io credo sia stato il migliore, di seguire cioè le
tracce già stampate da' cammelli nella sabbia, e rifare
così la strada, la quale l'avrebbe condotto ad
un pozzo, che aveva abbandonato da circa due giorni;
sperava frattanto d'incontrarsi in alcuni Arabi e di
provvedersi d'un'altra guida. Montò in sella, e senza
lasciare trasparir nulla di ciò che lo inquietava moltissimo
comandò alla sua gente di ritornare verso
il pozzo, mentre egli contava i passi del suo cammello,
risoluto di retrocedere e di uccidere la guida,
se prima d'averne contati cento non l'avesse veduta
marciare alla testa della carovana.
</p>

<p>
Ma non appena questa si mosse, ecco l'Arabo
<span class="pagenum" id="Page_50">[50]</span>
che si rizzò lestamente, si diresse verso la sua cammella,
la sellò in un batter d'occhio, le si slanciò
sopra, e raggiunta la carovana la rimise sul sentiero
che dovea condurla là dove il mercante era diretto.
Or questi in tutto quel giorno non fece parola alla
guida come non l'avesse veduta, e come niente fosse
accaduto. Venuta la sera, e posto l'accampamento,
l'Arabo si prostrò ai piedi del mercante piangendo
come un bambino; ma il mercante due volte lo
respinse; e due volte l'Arabo, pentito, gli s'inginocchiò
davanti dicendo: ah! perdonami, o Signore;
non è il gastigo da me giustamente meritato ch'io
temo; conosco il male che feci e l'angustia che ti
recai colla mia condotta, e son pronto a scontarne
la pena; ma ti supplico, per ciò che hai di più caro
al mondo, a non conservar rancore contro di me,
a volere dimenticar tutto; e ti giuro che non avrai
più di che lagnarti del mio servizio. — Il mercante
ordinò al cuciniere gli si portasse da mangiare; l'assicurò
del suo perdono, ed imparò ancora una volta
come gli Arabi debbano essere trattati.
</p>

<p>
Vogliamo notare però che, quando l'Arabo non
sia giunto a un certo grado di ostinazione, se v'ha
mezzo d'indurlo a far qualche cosa è quello delle
minacce e della forza, non mai quello delle promesse
e della preghiera.
</p>

<p>
<span class="pagenum" id="Page_51">[51]</span>
</p>

<p>
Il suicidio è rarissimo fra gli Arabi, e non v'ha,
si può dire, caso in cui lo si approvi o lo si scusi;
tutti, senza eccezione, lo condannano e gli si dichiarano
contro più o meno severamente secondo i motivi
dai quali esso è determinato. E faccio qui osservare
che gli Arabi, quelli almeno coi quali io
parlai, non vogliono nè manco supporre che l'attentato
contro la propria esistenza possa avvenire con
volontà pienamente libera, e quindi con perfetta coscienza
dell'atto che viene commesso. L'istinto naturale
della propria conservazione è così sentito, che
non permette loro di fare una tale supposizione.
</p>

<p>
L'uomo, dice il Beduino, deve colla sua savia
condotta saper evitare la passione, il dolore, il rimorso,
l'infortunio che lo inducono a tanta viltà;
o se pure è colto da qualche sciagura improvvisamente,
deve trovarsi apparecchiato ad affrontarla e
a vincerla. L'Arabo insomma non la intende di
scusare in nessun modo il suicida da lui sempre
considerato qual vile insofferente del dolore; e però
sommamente spregievole.
</p>

<p>
E chi crederebbe esservi fra noi, che pur non
siamo beduini, chi loda ed esalta il suicidio? — Si
volesse almeno riflettere che mentre fra gli Arabi
il sentimento di alta riprovazione dei suicidi ne diminuisce
grandemente il numero, presso noi invece
la lode e la scusa tanto spaventosamente l'accrescono.
</p>

<p>
<span class="pagenum" id="Page_52">[52]</span>
</p>

<p>
La riva destra del fiume, da <i>Chartùm</i> al 12º grado,
non presenta al viaggiatore quell'interesse che gli
desta nell'animo la riva sinistra.
</p>

<p>
Passato il confine della dominazione egiziana, e
dopo le secolari foreste vergini e impenetrabili che a
sinistra la dividono dalla potente e brutale razza dei
Negri <i>Scìluk</i>, s'ergono a destra del <i>Bàhr-el-Àbiad</i> le
montagne dei <i>Dénka</i>. — Ed ora mi tornano alla
mente con affettuoso e profondo sospiro i bei momenti
quando io e la buon'anima del missionario Angelo
Melotto, mio collega, nel 17 marzo del 1859, salimmo
la cima di una delle più alte di quelle montagne,
per adocchiare in un istante tutta la parte
da noi con tanta fatica esplorata nella penisola del
<i>Sènnaar</i> ove abitano alcune tribù <i>dénka</i>, fra le quali
speravasi di fondare la Missione Italiana. — Le montagne
dei <i>Dénka</i>, poste tra il 12º e il 13º grado di
latitudine, diconsi <i>Niemàti</i> dalla tribù più vicina
degli <i>Abialàñġ</i>; e sulla carta del Werne trovansi
del pari fra questi due gradi e son chiamate da lui
<i>G. Njemàti</i>; le vedo pure segnate sulla confusa carta
di Brun-Rollet sotto il nome di <i>Dj. Hemàja</i>, e su
quella del Zimmerman di <i>Jeb.-jemàti</i>. Dagli Arabi
poi sono dette <i>Giobàl-ed-Dénka</i>, perchè un tempo
i <i>Dénka</i> della penisola s'estendevano a nord fino a
quelle montagne; ma, fatti scopo alle continue incursioni
degli Arabi <i>Abù-Ròf</i>, si ritirarono poi alquante
miglia geografiche verso sud. Tuttavia gli
<i>Abù-Ròf</i> fanno a cavallo frequenti scorrerie tra i
<span class="pagenum" id="Page_53">[53]</span>
<i>Dénka</i> per derubare il <i>dùrah</i>, di cui abbondano, e,
potendo, anche i loro figliuoli<a class="tag" id="tag3" href="#note3">[3]</a>.
</p>

<p>
Questi Negri, abitanti tra il 12º e il 9º lat. N.,
sono chiamati <i>Dénka</i> dagli Arabi della penisola del
<i>Sènnaar</i>; dagli Arabi poi situati alla sinistra del
fiume <i>Bianco</i> sono detti <i>Gianghè</i>, come la tribù che
divide i <i>Scìluk</i> dai <i>Nuèr</i>. Ma gl'indigeni si riconoscono
col nome di <i>Gièn</i>; e con questo nome generale
appellansi tutte le tribù che parlano la lingua
dei <i>Dénka</i>, avendo ciascuna anche un nome proprio
significativo, come meglio vedremo parlando delle
tribù <i>Dénka</i> del Nilo superiore, le quali hanno con
queste comuni i costumi.
</p>

<p>
I <i>Scìluk</i> però e i <i>Nuèr</i> non sono compresi nel
novero dei <i>Gièn</i>, dai quali vengono considerati come
antichi invasori delle loro terre. E in fatto essi fanno
uso di un'altra lingua, sebbene intendano e parlino
pure quella dei <i>Dénka</i>.
</p>

<p>
Chi amasse entrare in particolari sulla conquista
che la potente e fiera tribù dei <i>Scìluk</i> fece, molti
anni sono, del <i>Sènnaar</i>, rendendosi tributario il paese
fino a <i>Bèrber</i>, non ha che a leggere il Bruce e il
Brocchi<a class="tag" id="tag4" href="#note4">[4]</a>.
</p>

<p>
<span class="pagenum" id="Page_54">[54]</span>
</p>

<p>
Presso l'11º grado, a destra del fiume Bianco,
s'alza un piccolo monte, che gli Arabi nominano
<i>Tefafàn</i> o <i>Bìbar</i>, e i <i>Dénka Kur-uìr</i>, cioè masso
del fiume. In questo punto Brun-Rollet sulla sua
carta segna un influente, ch'io trovo notato anche
su altre carte, a cui dà il nome di <i>Pìper</i> (dal monte
<i>Bìbar</i>); ma in realtà non è che un canale, o, per
usare della frase dei <i>Dénka</i>, un occhio del fiume
(<i>ñġàen</i>) chiamato da essi <i>Tarciàm</i>, il quale esce dal
fiume presso il monte <i>Bìbar</i>, e dopo un giro di
circa quindici miglia geografiche ritorna nel fiume
stesso. La sua maggiore distanza dal fiume è dalle
quattro alle cinque miglia. Ciò riscontrai col mio
collega defunto Angelo Melotto in una nostra esplorazione
fra i <i>Dénka Abialàñġ</i>.
</p>

<div class="chapter">
<p>
<span class="pagenum" id="Page_55">[55]</span>
</p>

<h2 id="cap3">III.</h2>

<div class="blockquote">
<p>
Caratteristiche della razza negra — Il paese dei <i>Scìluk</i> — I
cani — Odio contro i Turchi — Raffronti della lingua dei
<i>Dénka</i> con quella dei <i>Scìluk</i>.
</p>
</div>
</div>

<p>
Il viaggiatore che parte dal Cairo e si dirige,
rimontando il Nilo, verso il sud, traversa successivamente
l'<i>Egitto</i>, la <i>Nubia</i>, il <i>Sènnaar</i>; e a misura
ch'egli s'avvicina all'equatore vede cangiarsi intorno
a sè il teatro delle creazioni di natura.
</p>

<p>
Arrivato però a <i>Chartùm</i> (15°, 37′), s'egli continua
il suo cammino lunghesso il fiume <i>Azzurro</i>
sino a <i>Fazòql</i>, e quindi segue il <i>Tómat</i> fin quasi
alle sue sorgenti, si troverà finalmente in mezzo alle
tribù nere dei <i>Bèrta</i>, e crederà così d'aver veduto
concatenarsi l'Egiziano aborigene col crespo Etiope
per una gradazione insensibile di colore, che non
gli permetterà di segnare il punto ove finisce l'uomo
bianco ed ove incomincia il nero.
</p>

<p>
<span class="pagenum" id="Page_56">[56]</span>
</p>

<p>
Che se dalla città di <i>Chartùm</i> veleggia pel fiume
<i>Bianco</i> verso il mezzodì, egli distinguerà facilmente
dall'Arabo giallognolo o bruno i negri <i>Dénka</i> della
penisola del <i>Sènnaar</i>, che dal 12º grado si estendono
fino al 9º di lat., e i negri <i>Scìluk</i>, posti agli
stessi paralleli, a sinistra del fiume.
</p>

<p>
Ma i <i>Bèrta</i>, i <i>Dénka</i>, i <i>Scìluk</i>, i quali tutti hanno
la pelle nera, ci presentano forse tutti il tipo del
vero Negro, del crespo Etiope?
</p>

<p>
Il color della pelle, che cade subito sott'occhio,
non può essere trascurato da un osservatore superficiale.
Le differenze di forme potranno sfuggirgli,
ma non quelle di colore, le quali saranno per lui
base d'una classificazione grossolana.
</p>

<p>
Il naturalista al contrario poco o niun caso fa
del colore, il quale talora non serve nè manco a
distinguere le varietà d'una medesima specie; e
altrettanto dicasi delle tinte dei fiori e delle foglie
nelle piante, dei peli e dei capelli negli uomini.
La materia colorante, la sostanza, (il pigmentum),
che sta nelle cellule dello strato mucoso dell'epidermide,
si sviluppa e si condensa sotto l'influenza
di alcune circostanze, fuori delle quali sparisce o
vi si mostra appena. Quindi è che l'Arabo giallognolo
dell' <i>Heggiàs</i> si fa bianco in <i>Algeri</i> e in <i>Aleppo</i>,
e bruno nel <i>Sènnaar</i> e sulle rive del <i>Senegàl</i>. Il
corpo umano trasportato da una in un'altra latitudine,
vi perderebbe la vita se non si producessero
in lui delle modificazioni. Sotto una temperatura
<span class="pagenum" id="Page_57">[57]</span>
elevata, un'aria secca, un vento rapido, la traspirazione
sarebbe eccessiva se la pelle non fosse resa
assai meno porosa e quasi impermeabile a certi fluidi,
che sono i veicoli stessi della vita. Una pelle densa
e rugosa sottrae il corpo dall'azione troppo brusca
delle variazioni atmosferiche; lo preserva da congestioni
cerebrali e da colpi di sole; lo ripara dal
freddo, imperciocchè arresta l'irradiazione e la dispersione
del calore del sangue: sicchè la pelle dei
Negri è al tatto meno calda della nostra, e li protegge
come protegge noi il vestito.
</p>

<p>
Questa pelle densa però non presenta presso tutti
gli Africani le medesime tinte di colore. Ma egli
è certo che fra i popoli più barbari del centro dell'Africa
la pelle offre una tinta assai nera, o s'avvicina
a quella della fuliggine, pelle dura, rugosa, la
quale facilmente si screpola. Presso i Negri del <i>Sudàn</i>
le unghie sono bianche o, dirò meglio, sembrano
tali, e talvolta sono leggermente colorite, e tal'altra
hanno un color rosa.
</p>

<p>
Non si creda però che la pelle abbia lo stesso
colore in tutte le parti del corpo. Ov'essa è più
densa ha un colore più oscuro, come sui ginocchi,
sul gomito, sulle tempie ecc.
</p>

<p>
La pianta del piede però, la palma della mano,
la pelle posteriore al ginocchio sono le parti meno
oscure.
</p>

<p>
Il sudore dei Negri, che in generale è poco abbondante,
manda un odore acuto, acre, spiacevolissimo.
<span class="pagenum" id="Page_58">[58]</span>
Quindi non deve far meraviglia se le bestie
feroci attaccano i Negri a preferenza dei Bianchi.
Il loro fiuto annunzia assai più facilmente l'avvicinarsi
dei primi che non quello dei secondi.
</p>

<p>
Se non che non è la pelle, come già dissi, che
noi dobbiamo interrogare per conoscere le differenze
reali che passano tra l'una e l'altra razza.
</p>

<p>
La fisonomia del Negro puro è talmente caratteristica,
che è impossibile, anche a chi non sia
molto addentro in questi studi, non riconoscerla a
prima vista, quando pure l'individuo avesse la pelle
bianca. Le sue labbra sporgenti, la fronte bassa, i
denti in fuori, i capelli corti, lanosi, semiricciuti, la
barba rada, il cranio depresso, il naso largo e schiacciato,
il mento fuggente, le mascelle salienti, gli occhi
rotondi, le orecchie grandi, le braccia lunghe e gracili,
le gambe arcuate con polpaccio piccolo, i ginocchi
semipiegati, i piedi lunghi e piatti col tallone
sporgente all'indietro, lo sterno tondeggiante, il
corpo un po' curvo all'innanzi e il portamento
stanco, gli danno un aspetto speciale fra tutte le
altre razze umane.
</p>

<p>
La Negra sovente raccoglie da terra degli oggetti,
senza punto piegare le gambe; chinando il corpo
tutto d'un pezzo, a partir dal bacino, ella prende
colla mano ciò ch'ella desidera. Una donna bianca
a grande stento potrebbe imitare tale movimento.
</p>

<p>
Ciò premesso, i <i>Bèrta</i>, quantunque la loro pelle
sia nerissima, non ci presentano il tipo del vero
<span class="pagenum" id="Page_59">[59]</span>
Negro<a class="tag" id="tag5" href="#note5">[5]</a>, mentre invece sono veri Negri i <i>Dénka</i>
e i <i>Scìluk</i>. Dei <i>Bèrta</i> ho già parlato in un altro
mio lavoro, ove scrissi pur qualche cosa dei <i>Dénka</i>,
dei quali però molto ancora mi resta a dire, che
dirò più tardi quando mi toccherà di parlare delle
tribù <i>Dénka</i> del Nilo superiore. Or qui non farò
che trascrivere alcune note, le quali trovo sparse
qua e là ne' miei vecchi giornali di viaggio risguardanti
i Negri <i>scìluk</i> e il loro paese.
</p>

<hr class="tbs" />

<p>
Il paese dei <i>Scìluk</i>, che conta dai 15 ai 20 mila,
abitanti, dal 12º grado si estende lungo la riva sinistra
del fiume fin quasi al 9º di lat. settentrionale,
mentre non oltrepassa un quarto di grado in longitudine,
partendo dalla riva verso occidente. Esso
in generale è fertilissimo; l'estremità sud-ovest però
è assai paludosa, e sabbiosa è quella a nord.
</p>

<p>
Nelle vicine boscaglie più che altrove crescono
i tamarindi, e moltissime piante, che gli Arabi chiamano
<i>Àmbag</i><a class="tag" id="tag6" href="#note6">[6]</a> (<i>Aedemone mirabilis</i>), e <i>verdeggianti
nàbak</i> (<i>Rhàmnus Nabèca, secondo Forskal</i>,) adornano
ambedue le rive.
</p>

<p>
<span class="pagenum" id="Page_60">[60]</span>
</p>

<p>
Nei luoghi paludosi cresce naturalmente il riso
rosso selvatico, e dopo il 10º grado, rimontando il
fiume, s'incontrano boscaglie di palme <i>delèb</i> (<i>Borassus
Aethiopum</i>) e di palme <i>dóm</i>.
</p>

<p>
I <i>Scìluk</i> coltivano con amore il sesàme, il mais
bianco (<i>dùrah</i>), piccoli fagiuoli e tabacco. Non parlo
degli animali selvaggi, dell'ippopotamo, del coccodrillo,
degli animali domestici, poichè son quegli
stessi che si trovano nella valle del fiume <i>Azzurro</i>,
e dei quali già dissi qualche cosa nel mio lavoro
«<i>Il Sènnaar e lo Sciangàllah</i>.» Non voglio tacere
però che fra gli uccelli si mostrano qui più frequenti
le anitre, i pellicani, le folaghe (<i>anas aegiptiaca</i>,
<i>anas gambensis</i>, <i>anas melanotos</i>, <i>anas plotus vaillantii</i>,
<i>pelecanus rufescens</i>, <i>sterna leucoptera</i>, <i>fulica
atra</i> ecc.); quindi le gru (<i>grus pavoninus</i>, <i>anatamus
camelligerus</i>); le ibi, tra le quali la <i>religiosa</i>;
le ardee (<i>ardea atricollis</i>, <i>ardea minuta</i>, <i>ardea purpurea</i>).
</p>

<hr class="tbs" />

<p>
Vidi fra i <i>Scìluk</i> una bellissima razza di cani. Il
fondo della loro pelle è grigiastro e screziato qua
e là di macchie oscure. Essi hanno forme eleganti;
somigliano a' nostri levrieri, ma sono più piccoli.
Non saprei per qual sentimento, i <i>Scìluk</i> gli amano
e li proteggono.... sarà forse per solo interesse,
<span class="pagenum" id="Page_61">[61]</span>
poichè i cani guardano nella notte i loro bestiami.
Avvicinandosi qualche fiera alle <i>zerìbeh</i> (ricinti),
ove trovasi raccolto il bestiame, essi mettono urli,
latrati e guaiti da lacerare le orecchie ad un sordo;
i Negri gridano l'allarme, aizzano i cani; questi
uniti in frotta s'avventano contro le fiere, e
se non possono raggiungerle le inseguono rabbiosamente
fino a una certa distanza; qualche volta
però piombano loro addosso, e allora ne segue una
battaglia feroce, un sottosopra da non poter farsene
idea. Le fiere possono rimaner vinte; ma più
spesso ci perdono i cani. Qualcheduno nel mattino
non si vede più a comparire; qualche altro è
là sul terreno disteso vittima della mischia; questi
grondano sangue, quelli han rotte le gambe o lacerate
le orecchie. Poveri cani!.... e non meriterebbero
d'aver dei padroni che gli amassero e li
proteggessero un po' meglio di quel che non facciano
i <i>Scìluk</i>? Ma essi invece sono abbandonati,
vagabondi, senza nome, senza una capanna
che li ricoveri, senza leggi. Sono tutti nel deserto,
vi si scavano delle piccole tane, vi dormono, vi
mangiano, vi nascono, vi allattano i piccini e vi
muoiono. Tutto l'amore che i <i>Scìluk</i> hanno per
loro si riduce a non maltrattarli, a non permettere
che sieno maltrattati e a non lasciar loro mancare
il cibo. Non ho udito mai che un cane sia divenuto
rabbioso; e sì che da quelle parti i cani patiscono
seti ardentissime a lungo tempo sostenute.
<span class="pagenum" id="Page_62">[62]</span>
Bisogna dire adunque che la sete ardente non sia
il motivo o, dirò meglio, l'unico motivo della rabbia
dei cani. Certo è ch'essa nasce spontanea nel cane,
nel lupo, nella volpe, nel gatto, e che questi animali
la trasmettono agl'individui della loro specie,
ai quadrupedi di specie diversa, ed all'uomo; ma
non s'è potuto fin qui dimostrare in che consista
la disposizione di detti animali, e specialmente del
cane, la quale da origine alla rabbia spontanea, nè
quali sieno le circostanze o le condizioni a ciò
necessarie. E supponendo pure colali condizioni,
si ignorano le cause, onde sono poste in atto.
Molte, a dir vero, se ne sono divisate, ma non
àvvene alcuna la quale regga ad un esame profondo.
</p>

<hr class="tbs" />

<p>
I primi viaggiatori e mercanti europei che visitarono
i Negri <i>scìluk</i>, li trovarono sospettosi, diffidenti,
e per conseguenza pericolosi e crudeli. E tali
divennero specialmente dopo la spedizione egiziana
in <i>Nubia</i> (1821), del cui passaggio si risentirono
tanto, mentre essa era diretta verso il fiume <i>Sóbat</i>,
e nel suo ritorno a <i>Scèndi</i>. Ma il loro odio contro
i Bianchi, ch'essi credevano tutti Turchi, crebbe
assai più allorquando, un anno dopo, intesero la
disumana strage di <i>Scèndi</i>, per la quale si volle in
<span class="pagenum" id="Page_63">[63]</span>
qualche modo vendicata la morte d'<i>Ismail-Pascià</i><a class="tag" id="tag7" href="#note7">[7]</a>;
odio che il monarca e i vecchi del paese non tralasciarono
mai d'istillare nel cuore dei giovani, allo
scopo di renderli avversi ad ogni relazione coi Bianchi.
Fin d'allora i <i>Scìluk</i> ebbero in fondo all'anima il
vago sentimento d'una forza aggressiva, crescente,
minacciosa de' popoli bianchi, dalla quale temevano
o presto o tardi d'essere schiacciati. E quando gli
Europei dopo alcuni anni tentarono di metter piede
fra loro per recar doni al Capo supremo, in apparenza,
ma in realtà, pensavan essi, per vedere, scrutare,
fiutare, corrompere e spiare così il terreno per
farne una conquista; quando furono veduti con taccuini
in mano, con cannocchiali, con istrumenti
misteriosi ficcarsi da per tutto, notar tutto, misurar
tutto, voler saper tutto.... tanto più crebbero i
sospetti ed i timori d'un'invasione, e immaginavano
questa invasione accompagnata da tutti gli orrori
dell'odio e della vendetta, persuasi com'erano che
i Bianchi nutrissero contro di loro gli stessi sentimenti,
ch'essi nutrivano contro i Bianchi. Ma a
poco a poco i <i>Scìluk</i> cominciarono a distinguere i
Turchi dagli altri Bianchi europei ed a comprendere
che questi non avevano mire ostili, e che tutt'al
più attendevano al solo commercio.
</p>

<p>
La prima volta ch'io vidi i <i>Scìluk</i> fu nel 1858,
<span class="pagenum" id="Page_64">[64]</span>
allo spuntar dell'alba del 28 gennaio. Ero coi
miei compagni e col missionario Matteo Kirchner,
che fu poi degno successore del defunto Provicario
Ignazio Knoblecher, quando la <i>dahabìah</i> (gran barca)
della Missione, carica delle provvisioni di un anno
per le due stazioni di Santa Croce, nella tribù dei
<i>Kic</i> fra il 6º e il 7º lat. N., e di <i>Kondókoro</i>, nella
tribù dei <i>Bàri</i> tra il 4º e il 5º grado, arrenò in un
banco di sabbia presso la sponda sinistra, ov'erano
attendati provvisoriamente alcuni Negri <i>scìluk</i> pescatori
colle loro famiglie. I nostri barcaiuoli fecero
tutti gli sforzi per disimpacciarla, ma inutilmente.
Dovemmo aspettare il chiaro giorno, ed invitare
que' Negri che venissero in nostro soccorso, promettendo
loro un bel regalo in perline di vetro che
essi amano tanto. Ma non ci fu verso di persuaderli
a venire fin quasi al mezzodì; essi non si
fidavano della nostra lealtà; ci credevano Turchi. Allora
uno dei nostri barcaiuoli, di nome <i>Mahàmmed-Chèr</i>,
saltò in acqua e s'avvicinò alla sponda mostrando
loro alcune file di perline di vetro delle più
belle che avevamo per adescarli, assicurandoli nello
stesso tempo che i Bianchi che si trovavano nella
gran barca non eran Turchi, e che perciò non temessero
di nulla. Capitarono quindi sopra una mal
connessa barchetta circa dodici <i>Scìluk</i>, e giunti alla
distanza d'una decina di passi da noi, s'arrestarono,
ci squadrarono ben bene, si scambiarono a bassa
voce alcune parole, vollero vedere la quantità de'
<span class="pagenum" id="Page_65">[65]</span>
regali che noi avremmo data; fecero poi sforzi incredibili,
insieme coi nostri barcaiuoli, per cavare la
barca dall'arena, ma non riuscirono nè manco a
smoverla. Noi demmo loro il regalo convenuto e
li pregammo d'indurre anche i loro compagni, che
ci stavano osservando dalla riva, perchè venissero
a prestarci assistenza, facendo loro nuove promesse.
Accorsero allora su quattro o cinque barchette tutti
i <i>Scìluk</i> pescatori che colà si trovavano e che saranno
stati intorno a trenta, muniti di lancia, lasciando
sole le donne con i bambini. A dir vero
noi temevamo questi liberatori, che alzando la voce
pretendevano vedere quali e quante perline avremmo
loro date; e vedutele ce le presero fuor di mano
quasi colla forza; lanciando poi grida selvagge cominciarono
a spingere la <i>dahabìah</i> verso il corso
d'acqua navigabile; ma non appena essa fu smossa,
le donne dalla riva, agitando le braccia e mettendo
acutissimi strilli, incitavano i loro mariti a fuggire.
Questi saltarono tosto nelle loro piroghe e in pochi
istanti guadagnarono la sponda, negandoci ogni ulteriore
soccorso e dicendo che noi eravamo Turchi.
Stemmo lì fermi fino al giorno seguente; i Negri
durante la notte erano già scomparsi; che cosa
fare?... Noi credemmo miglior partito di alleggerire
la <i>dahabìah</i> delle casse più pesanti, improvvisando
alla meglio una zattera coi remi e con altro
per adagiarvele; quindi tentammo a tutto fiato di
smuoverla, ma indarno; calammo allora altra roba
<span class="pagenum" id="Page_66">[66]</span>
sulla zattera; e finalmente alle due pomeridiane, la
Dio mercè, siamo usciti dal difficile passo e ci rimettemmo
sul buon canale. I barcaiuoli ricaricarono
con gran fatica ogni cosa, e alle ore cinque e mezza
partimmo col vento in poppa.
</p>

<hr class="tbs" />

<p>
Nell'anno 1860 io tornai a visitare i <i>Scìluk</i> e li
trovai trattabili e pieni di fiducia specialmente verso
gli Europei non Turchi, ch'essi sapevano distinguere
assai bene.
</p>

<p>
In questa occasione io ebbi la fortuna di parlare
più volte con un Capo di questi Negri, il quale oltre
la propria lingua e quella dei <i>Dénka</i> parlava speditamente
anche l'araba, essendo egli stato schiavo
per alcuni anni nella casa di un Turco, alla morte
del quale potè ricuperare la libertà che aveva perduta
fin da tenero giovinetto.
</p>

<p>
Da questo Capo io raccolsi principalmente quanto
sto scrivendo sui Negri <i>scìluk</i>, ed ho ragione di
credere che tutto ciò che mi disse sia vero, perchè
è conforme a quello che udii ripetere da qualche
Arabo, il quale da lungo tempo trattava con questi
Negri, ed a ciò ch'io stesso ho potuto osservare.
</p>

<p>
Ho detto altrove che i <i>Scìluk</i>, come i <i>Nuèr</i>, non
sono compresi nel novero dei veri <i>Dénka</i> (<i>Gièn</i>),
dai quali vengono considerati come antichi invasori
<span class="pagenum" id="Page_67">[67]</span>
delle loro terre; e di fatto essi fanno uso di un'altra
lingua, sebbene intendano e parlino pure quella
dei <i>Dénka</i><a class="tag" id="tag8" href="#note8">[8]</a>.
</p>

<p>
Io volli notare alcune parole della lingua propria
dei <i>Scìluk</i>, per indagare a quale altra razza
potessero appartenere, e dedurne così la provenienza.
</p>

<p>
Ecco le poche parole ch'io trascrivo quali trovo
segnate sul mio giornale di viaggio, a fronte delle
quali porrò quelle della lingua <i>dénka</i>, per conoscerne
e valutarne il divario.
</p>

<table class="words" summary="">
 <tr>
  <td>Nomi <i>scìluk</i></td> <td>Nomi <i>dénka</i></td>
 </tr>
 <tr>
  <td>&nbsp;</td>
 </tr>
 <tr>
  <td>Dio — <i>Kuàe</i></td> <td>Dio — <i>Dèn-did</i> (pioggia grande)</td>
 </tr>
 <tr>
  <td>Uomo — <i>Giâló</i>, <i>Dâno</i></td> <td>Uomo — <i>Ran</i>, <i>Móg</i></td>
 </tr>
 <tr>
  <td>Donna — <i>Dakóu</i></td> <td>Donna — <i>Tík</i></td>
 </tr>
 <tr>
  <td>Fanciullo — <i>Dèn</i></td> <td>Fanciullo — <i>Mèvt</i>, <i>Uén</i></td>
 </tr>
 <tr>
  <td>Fanciulla — <i>Gñàn</i></td> <td>Fanciulla — <i>Gñà</i></td>
 </tr>
 <tr>
  <td>Cielo — <i>Màl</i></td> <td>Cielo — <i>Vniàl</i></td>
 </tr>
 <tr>
  <td>Terra — <i>Figñ</i></td> <td>Terra — <i>Pigñ</i></td>
 </tr>
 <tr>
  <td>Acqua — <i>Fíu</i></td> <td>Acqua — <i>Píu</i></td>
 </tr>
 <tr>
  <td>Fuoco — <i>Màg</i></td> <td>Fuoco — <i>Màg</i></td>
 </tr>
 <tr>
  <td><span class="pagenum" id="Page_68">[68]</span></td>
 </tr>
 <tr>
  <td>Vento — <i>Rùde</i></td> <td>Vento — <i>Ióm</i></td>
 </tr>
 <tr>
  <td>Pane — <i>Bièl</i></td> <td>Pane — <i>Kuín</i></td>
 </tr>
 <tr>
  <td>Albero — <i>Tàu</i></td> <td>Albero — <i>Tim</i></td>
 </tr>
 <tr>
  <td>Frutto — <i>Gñuèl</i></td> <td>Frutto — <i>Tàu</i> (l'<i>a</i> quasi <i>o</i>)</td>
 </tr>
 <tr>
  <td>Casa — <i>Uàt</i> (l'<i>a</i> quasi <i>o</i>)</td> <td>Casa — <i>G¨ùt</i></td>
 </tr>
 <tr>
  <td>Barca — <i>Jái</i></td> <td>Barca — <i>Rièi</i></td>
 </tr>
 <tr>
  <td>Stella — <i>Kièlo</i></td> <td>Stella — <i>Kuél</i></td>
 </tr>
 <tr>
  <td>Tabacco — <i>Tàbo</i></td> <td>Tabacco — <i>Tàb</i></td>
 </tr>
 <tr>
  <td>Pipa — <i>Dak</i></td> <td>Pipa — <i>Tógñ-e-tàb</i> (vaso del tabacco)</td>
 </tr>
 <tr>
  <td>Bestia — <i>Diàn</i></td> <td>Bestia — <i>Lái</i></td>
 </tr>
 <tr>
  <td>Lancia — <i>Ton</i></td> <td>Lancia — <i>Tòn</i></td>
 </tr>
</table>

<table class="words" summary="">
 <tr>
  <td colspan="2" class="center"><i>Pronomi personali</i></td>
 </tr>
 <tr>
  <td>&nbsp;</td>
 </tr>
 <tr>
  <td><i>Scìluk</i></td> <td><i>Dénka</i></td>
 </tr>
 <tr>
  <td>&nbsp;</td>
 </tr>
 <tr>
  <td>Io — <i>janèn</i></td> <td>Io — <i>g¨èn</i></td>
 </tr>
 <tr>
  <td>Tu — <i>jin</i></td> <td>Tu — <i>jín</i></td>
 </tr>
 <tr>
  <td>Egli, Ella — <i>ñġatì</i></td> <td>Egli, Ella — <i>jèn</i></td>
 </tr>
 <tr>
  <td>Noi — <i>Uèn</i> (l'<i>e</i> quasi <i>o</i>)</td> <td>Noi — <i>òg¨</i></td>
 </tr>
 <tr>
  <td>Voi — <i>Un</i></td> <td>Voi — <i>uék</i></td>
 </tr>
 <tr>
  <td>Eglino, Elleno — <i>Ġi</i> (ġ dura)</td> <td>Eglino, Elleno — <i>kék</i></td>
 </tr>
 <tr>
  <td>Tutti — <i>Ġebène</i> (<i>ġ</i> dura)</td> <td>Tutti — <i>ké-vdia</i>, <i>rór-e-bèn</i> (Tutti gli uomini)</td>
 </tr>
</table>

<p>
<span class="pagenum" id="Page_69">[69]</span>
</p>

<table class="words" summary="">
 <tr>
  <td colspan="2" class="center"><i>Addiettivi indicativi numerali cardinali</i></td>
 </tr>
 <tr>
  <td>&nbsp;</td>
 </tr>
 <tr>
  <td>Scìluk</td> <td>Dénka</td>
 </tr>
 <tr>
  <td>&nbsp;</td>
 </tr>
 <tr>
  <td>1 — <i>dièl</i></td> <td>1 — <i>tók</i></td>
 </tr>
 <tr>
  <td>2 — <i>ariòu</i></td> <td>2 — <i>ròu</i></td>
 </tr>
 <tr>
  <td>3 — <i>adèk</i></td> <td>3 — <i>diàk</i></td>
 </tr>
 <tr>
  <td>4 — <i>añġuèn</i></td> <td>4 — <i>ñġuàn</i></td>
 </tr>
 <tr>
  <td>5 — <i>abìġ</i></td> <td>5 — <i>vdiéc</i></td>
 </tr>
 <tr>
  <td>6 — <i>abik-ièl</i></td> <td>6 — <i>vde-tèm</i></td>
 </tr>
 <tr>
  <td>7 — <i>abi-riòu</i></td> <td>7 — <i>vde-ròu</i></td>
 </tr>
 <tr>
  <td>8 — <i>abi-dèk</i></td> <td>8 — <i>bêd</i></td>
 </tr>
 <tr>
  <td>9 — <i>abi-ñġuèn</i></td> <td>9 — <i>vde-ñġuàn</i></td>
 </tr>
 <tr>
  <td>10 — <i>fiàr</i></td> <td>10 — <i>vtiár</i></td>
 </tr>
 <tr>
  <td>11 — <i>fiàr ógiàk-ièl</i></td> <td>11 — <i>vtiár-ko-tók</i></td>
 </tr>
 <tr>
  <td>12 — <i>fiàr ógià-riòu</i></td> <td>12 — <i>vtiár-ko-ròu</i></td>
 </tr>
 <tr>
  <td>13 — <i>fiàr ógià-dèk</i></td> <td>13 — <i>vtiár-ko-diàk</i></td>
 </tr>
 <tr>
  <td>14 — <i>fiàr ógià-ñġuèn</i></td> <td>14 — <i>vtiár-ko-ñġuàn</i></td>
 </tr>
 <tr>
  <td>15 — <i>fiàr ógià-biġ</i></td> <td>15 — <i>vtiár-ko-vdiéc</i></td>
 </tr>
 <tr>
  <td>16 — <i>fiàr ógià abik-ièl</i></td> <td>16 — <i>vtiár ko-vde-tèm</i></td>
 </tr>
 <tr>
  <td>17 — <i>fiàr ógià abi-riòu</i></td> <td>17 — <i>vtiár-ko-vde-ròu</i></td>
 </tr>
 <tr>
  <td>18 — <i>fiàr ógià abi-dèk</i></td> <td>18 — <i>vtiár ko-bèd</i></td>
 </tr>
 <tr>
  <td>19 — <i>fiàr ógià abi-ñġuèn</i></td> <td>19 — <i>vtiár ko-vde-ñġuàn</i></td>
 </tr>
 <tr>
  <td>20 — <i>fiàr-riòu</i></td> <td>20 — <i>vtiár ròu</i></td>
 </tr>
 <tr>
  <td>21 — <i>fiàr-riòu ógiàk-ièl</i></td> <td>21 — <i>vtiár ròu ko-tók</i></td>
 </tr>
 <tr>
  <td>22 — <i>fiàr-riòu ógià-riòu</i></td> <td>22 — <i>vtiár ròu ko-ròu</i></td>
 </tr>
 <tr>
  <td><span class="pagenum" id="Page_70">[70]</span></td>
 </tr>
 <tr>
  <td>30 — <i>fiàr-dèk</i></td> <td>30 — <i>vtiár diàk</i></td>
 </tr>
 <tr>
  <td>40 — <i>fiàr-ñġuèn</i></td> <td>40 — <i>vtiár ñġuàn</i></td>
 </tr>
 <tr>
  <td>50 — <i>fiàr-abìġ</i></td> <td>50 — <i>vtiár vdiéc</i></td>
 </tr>
 <tr>
  <td>60 — <i>fiàr-abìk-ièl</i></td> <td>60 — <i>vtiár vde-tèm</i></td>
 </tr>
 <tr>
  <td>70 — <i>fiàr-abì-riòu</i></td> <td>70 — <i>vtiár vde-ròu</i></td>
 </tr>
 <tr>
  <td>80 — <i>fiàr-abì-dèk</i></td> <td>80 — <i>vtiár bèd</i></td>
 </tr>
 <tr>
  <td>90 — <i>fiàr-abì-ñġuèn</i></td> <td>90 — <i>vtiár vde-ñġuàn</i></td>
 </tr>
 <tr>
  <td>100 — <i>fiàr fiàr</i></td> <td>100 — <i>buòt</i></td>
 </tr>
</table>

<table class="words" summary="">
 <tr>
  <td colspan="4" class="center"><i>Addiettivi indicativi possessivi</i></td>
 </tr>
 <tr>
  <td>&nbsp;</td>
 </tr>
 <tr>
  <td colspan="2" class="center">Scìluk</td> <td colspan="2" class="center">Dénka</td>
 </tr>
 <tr>
  <td>&nbsp;</td>
 </tr>
 <tr>
  <td>mio</td> <td rowspan="2"><i>ġià</i> (<i>ġ</i> dura)</td> <td>mio</td> <td rowspan="2"><i>kedià</i></td>
 </tr>
 <tr>
  <td class="sp">mia</td> <td class="sp">mia</td>
 </tr>
 <tr>
  <td>tuo</td> <td rowspan="2"><i>ġiìn</i> (<i>ġ</i> dura)</td> <td>tuo</td> <td rowspan="2"><i>kedù</i></td>
 </tr>
 <tr>
  <td class="sp">tua</td> <td class="sp">tua</td>
 </tr>
 <tr>
  <td>suo</td> <td rowspan="2"><i>ġiì</i> (<i>ġ</i> dura)</td> <td>suo</td> <td rowspan="2"><i>kedè</i></td>
 </tr>
 <tr>
  <td class="sp">sua</td> <td class="sp">sua</td>
 </tr>
 <tr>
  <td>nostro</td> <td rowspan="2"><i>miuón</i></td> <td>nostro</td> <td rowspan="2"><i>kedà</i></td>
 </tr>
 <tr>
  <td class="sp">nostra</td> <td class="sp">nostra</td>
 </tr>
 <tr>
  <td>vostro</td> <td rowspan="2"><i>miubèn</i></td> <td>vostro</td> <td rowspan="2"><i>kedún</i></td>
 </tr>
 <tr>
  <td class="sp">vostra</td> <td class="sp">vostra</td>
 </tr>
 <tr>
  <td>loro</td> <td><i>ġitinaciá</i></td> <td>loro</td> <td><i>kedèn</i></td>
 </tr>
</table>

<p>
Basta, io credo, questo brevissimo saggio per
iscorgere chiaramente che la lingua propria dei <i>Scìluk</i>
<span class="pagenum" id="Page_71">[71]</span>
è bensì diversa da quella dei <i>Dénka</i>, ma presenta
press'a poco la stessa fisonomia, e che quindi
i Negri che parlano questa lingua debbono appartenere
alla medesima razza. Si vuole che i <i>Scìluk</i>
sieno provenienti dal sud-ovest.
</p>

<div class="chapter">
<p>
<span class="pagenum" id="Page_73">[73]</span>
</p>

<h2 id="cap4">IV.</h2>

<div class="blockquote">
<p>
Il regno dei <i>Scìluk</i> e il loro Governo — Mezzi d'incivilimento — Punizioni — Diritto
di elezione al trono — Residenza
reale — Quanto si possa fare assegnamento della
parola di un re Negro — Il latrocinio — Divisione, carattere
e costumi vari dei <i>Scìluk</i> — La schiavitù presso i <i>Scìluk</i> e
gli Arabi in <i>Hèllat-Kàka</i> — I mercanti d'avorio divenuti
rapitori e mercanti di schiavi.
</p>
</div>
</div>

<p>
Tra i Negri che s'incontrano lungo le rive
del fiume <i>Bianco</i>, non havvi che la tribù dei <i>Scìluk</i>
che abbia un Re, il quale risiede a <i>Dènab</i>, ed esercita
una indeterminata autorità generale, che viene
spesso limitata dalle reciproche gelosie e dal capriccio
di alcuni Capi de' villaggi vicini, i quali
compongono una specie di Consiglio di Stato.
</p>

<p>
I due più grandi villaggi fra i <i>Scìluk</i> sono <i>Hèllat-Kàka</i>,
tra il 10º e l'11º lat. N., villaggio che si
estende lungo la riva sinistra del fiume per quasi
tre miglia geografiche, ed è diviso in tante borgate
vicinissime le une alle altre e scostate dal fiume
<span class="pagenum" id="Page_74">[74]</span>
circa un quarto d'ora di cammino; e <i>Dènab</i> (a
9°, 5′), ch'io ritengo col Kotschy sia la capitale
dei <i>Scìluk</i> e non <i>Hèllat-Kàka</i>, come pretesero alcuni.
<i>Dènab</i> trovasi più nel centro della tribù; <i>Dènab</i>
è la residenza del Re; <i>Dènab</i> è abitato puramente
dai <i>Scìluk</i>, mentre <i>Hèllat-Kàka</i> si compone
di famiglie di tante e diverse tribù; vi si vede
l'Arabo bruno de' <i>Baggàra</i>, il giallastro degli <i>Hossanìeh</i>,
l'uomo di <i>Nóba</i>, del <i>Kordofàn</i>, del <i>Dàr-fùr</i>,
il Negro <i>dénka</i>, il mercante dongolèse e l'indigeno
<i>Scìluk</i>.
</p>

<p>
I Negri <i>scìluk</i> sono di mezza statura, ben tarchiati,
forti, ruvidi com'è la loro pelle, han l'occhio
vivo, penetrante, feroce; sono per natura bellicosi
e vendicativi; essi vivono per solito di pesca, di
caccia, di furti e di rapine.
</p>

<p>
Il Monarca, assistito dal Consiglio di Stato, piuttosto
che reggere i suoi sudditi gli opprime.
</p>

<p>
Il meschino commercio, che da circa ventanni
s'è iniziato colle barche de' mercanti passeggieri, i
quali sulla riva del fiume, con perline di vetro,
comprano dalle donne e dalle fanciulle <i>gherre</i>, <i>borme</i>
(piccoli e grandi vasi di terra cotta), galline, uova,
latte, grano di dùrah (<i>holcus dùrah</i>) e, nell'interno
della tribù, denti di elefante, non è possibile che
progredisca perchè è strozzato da monopoli del Monarca
e dei membri del Consiglio di Stato, dalle
proibizioni d'esportazione e d'importazione, e dalla
capricciosa mutabilità degli ordine; e con tali vincoli
<span class="pagenum" id="Page_75">[75]</span>
posti al commercio, come potrà mai, io dico,
attuarsi l'industria? e l'arte di lavorare e rendere
fruttifero il terreno, che pure in alcuni luoghi è tanto
fecondo, come potrà introdursi, io domando, e perfezionarsi,
se quel po' di agricoltura che oggi vi si
pratica, in modo però da non meritare quasi il
nome di arte, trovasi aggravata di balzelli e vincolata
nell'esportazione dei prodotti?...
</p>

<hr class="tbs" />

<p>
Conquistare bisogna simili regioni colla forza, ma
con una forza che tenda ad edificare, non a distruggere;
con una forza che emani da un popolo
religioso veramente e civile, il quale sparga qua e
là colonie numerose e forti, che s'affratellino con
que' poveri Negri e s'accomunino fino a stringere
matrimoni, e insegnin loro a legarsi in amichevoli
relazioni con tutti, ma specialmente colle tribù che
hanno la medesima origine e parlano la stessa lingua,
cercando così d'infondere nei loro animi il
sentimento di nazionalità e far che incominci a risorgere
fra tribù e tribù il commercio che ora è
morto; mentre nessuna tribù osa oltrepassare i propri
confini se non per portare la guerra alla tribù
vicina, affrettandosi poi a ripassarli. I Negri di una
tribù, che ordinariamente non supera i venticinque
mila abitanti, vivono sempre isolati, fuggendo ogni
<span class="pagenum" id="Page_76">[76]</span>
altro consorzio umano. E in questa mancanza assoluta
di comunicazioni, essi rimarranno sempre, quali sono,
ignoranti di tutto, timidi, creduli, superstiziosi. Ignari
di quanto succede a non molta distanza dal proprio
paese, immagineranno cose straordinarie e prodigiose.
</p>

<p>
Alcuni anni sono Lakonò, Gran Capo d'una tribù
sul fiume <i>Bianco</i>, raccontava a un certo Solimàn
Kàscef che a dieci giorni di cammino dal luogo
ov'essi si trovavano, esistevano miniere d'oro inesauribili,
le quali erano custodite da esseri mostruosi,
che avevano la testa di cane e che si pascevano di
carne umana<a class="tag" id="tag9" href="#note9">[9]</a>.
</p>

<p>
Qualunque educazione ricevano i Negri da Missionari
premurosi e zelanti, lo spirito rimane sempre
frivolo e vano, la loro attività sopita, infermo il
ragionamento. Sono bambini incapaci di regolarsi
da sè, che si trastullano dei gingilli, si dilettano al
racconto delle storielle, sorridono alla favola, ammirano
i giuochi di prestigio, ma sdegnano affatto
la scienza, e non vogliono saperne di religione.
</p>

<p>
Come sopita in loro è la ragione, così lo è l'immaginazione.
È vero che i popoli barbari, per lo
più, amano molto la poesia, la quale somministra
i più brillanti colori, ond'essi si compiaciono di
tracciare i graziosi quadri d'un'ingegnosa mitologia.
I Greci non hanno aspettato Pericle per creare
<span class="pagenum" id="Page_77">[77]</span>
l'Iliade; e l'Arabo selvaggio, nomade, predatore,
recava alla Mecca, assai prima dell'islamismo, il
tributo de' suoi versi. Vi s'incontravano allora poeti
sporchi, affamati, seminudi, a lunga ed unta capigliatura,
cantare le gesta degli Eroi o i saggi dell'amore
con quella forbitezza di lingua, con quell'eleganza
ardita, con quella grazia ingenua che noi
ancora ammiriamo, e di cui n'è prova il <i>Moallakàt</i>
di <i>Sciànfara</i>.
</p>

<p>
Nulla, assolutamente nulla di tutto questo presso
i Negri. Le loro canzoni rassomigliano ai ritornelli
che balbettano i fanciullini; e il più delle volte si
compongono di parole slegate, dalle quali difficilmente
si può dedurre un concetto. Tali sono i Negri
<i>scìluk</i>, e tali sono tutti i Negri da me visitati entro
il bacino del fiume <i>Bianco</i>.
</p>

<p>
Insomma, fuori d'un miracolo di Dio, il quale
può tutto, io non vedo altro mezzo che valga a
mettere in sulla via della civiltà i popoli selvaggi
dell'Africa Interna che una forza bene intesa e
l'incrociamento di razze.
</p>

<hr class="tbs" />

<p>
Il Re dei <i>Scìluk</i> punisce con delle multe i furti
e le rapine; e gli omicidi colla morte a colpi di
lancia o di bastone.
</p>

<p>
Ciascun villaggio ha il suo Capo, che viene eletto
<span class="pagenum" id="Page_78">[78]</span>
dal Re e che deve invigilare alla osservanza degli
ordini superiori, quando si tratta specialmente della
vendita dei denti di elefante, la quale non può seguire
che dietro il consenso del Monarca, a cui va pagata
la tassa. Uno che fosse colto in flagranti sarebbe
tosto punito e spogliato di tutto ciò che possiede.
</p>

<hr class="tbs" />

<p>
Il regno dei <i>Scìluk</i> non è ereditario, come scrisse
qualche viaggiatore. Quando io visitavo per la terza
volta questo regno e mi trovavo a <i>Dènab</i> il 7 dicembre
1859, il Re, di nome <i>Mievdòk</i>, era già
morto sin dal febbraio dello stesso anno, e nelle
sue ultime agonie veniva finito con tre colpi di
lancia da uno dei suoi parenti più stretti, perchè
disdice ad un Monarca sì grande il morire, come
essi ripetono, d'una morte troppo comune. Egli sen
giaceva ancora insepolto, ben chiuso in una capanna,
perchè non era stato eletto il successore, che si diceva
dover essere il figlio di un suo fratello chiamato
<i>Ghèu</i>. «La scelta però dipende dal voto del
popolo, e appena il successore sarà stabilito in carica,
il defunto Monarca verrà seppellito sotto un
tamarindo presso la residenza reale;» così diceva
a' miei barcaiuoli un vecchio <i>Scìluk</i>, che mostravasi
dolente di una nuova elezione, e che meglio
era, andava ripetendo, di vivere senza Re.
</p>

<p>
<span class="pagenum" id="Page_79">[79]</span>
</p>

<p>
<i>Dènab</i>; con questo nome vengono chiamate diverse
borgate, che per notevole estensione si succedono
l'una all'altra lungo il fiume; e in mezzo
a queste, un po' distante dalla riva, abita il Gran
Re dei <i>Scìluk</i>, a cui nessuno, pel dovuto rispetto,
può presentarsi se non procedendo carpone.
</p>

<p>
La residenza reale è tutta chiusa da un ricinto
quadrato (<i>zerìbah</i>), e si compone di circa sessanta
capanne di paglia, di cui altre hanno il tetto acuminato,
ed altre rotondo come una cupola. Quasi
tutte sono abitate dalle donne di Sua Maestà, il
quale passa la notte e il giorno or nell'una or nell'altra
come meglio gli aggrada. Quattro o cinque
di queste capanne son destinate per le donne incinte,
e otto o dieci per quelle che soffrono comecchessia
incomodi di salute; una grandissima capanna
poi, che si distingue fra tutte l'altre anche
per la sua forma, è riserbata per la tesoreria. Essa
contiene i più grossi denti d'elefante e d'ippopotamo,
maravigliose corna di rinoceronte e di diverse
antilopi, preziose pelli di animali feroci, i più bei
campioni di perline di vetro, stoffe di tela e sciabole
donate al Monarca da mercanti arabi, turchi,
europei. Questa capanna è considerata come luogo
sacro, e solamente le persone che sono in grazia
di Sua Maestà possono porvi il piede.
</p>

<p>
<span class="pagenum" id="Page_80">[80]</span>
</p>

<p>
Ai quattro angoli fuori del grande ricinto della
residenza reale sono quattro piccole <i>zerìbeh</i>, ciascuna
delle quali contiene intorno a cinquanta Negri scelti
fra i più forti della tribù; e questi costituiscono la
guardia nobile dell'Augusto Monarca. Davanti all'ingresso
s'inalzano parecchi superbi tamarindi, dei
quali il più maestoso copre colla sua ombra il seggio
reale; e qui s'uniscono a consiglio i Capi, qui
si danno giudizi, qui si pronunciano sentenze. I
padri, che posseggono belle e graziose ragazze, si
tengono onorati di poter presentarle ai piedi del
Re; così che io credo che il Re dei <i>Scìluk</i> conti
più donne del Gran-Sultano dei Turchi.
</p>

<hr class="tbs" />

<p>
Per conoscere quanto si possa fare assegnamento
della parola di un re Negro, leggiamo ciò che lasciò
scritto M. Jules Poncet, negoziante e viaggiatore
ch'io conobbi di persona in <i>Chartùm</i>, nel suo
libro: <i>Le fleuve Blanc, e les chasses a l'éléphant</i>:
</p>

<p>
«En 1860, mon frère Ambroise s'arrêta au-dessus
de Dénab, pour essayer d'obtenir du roi des Schellouk
la permission de chasser dans ses États. Comme
ce Monarque n'a jamais voulu recevoir aucun blanc,
mon frère dut lui envoyer notre reis Oued-Khalled,
et un de nos employés nommé Messaad, qui ayant
habité chez les Schellouk, parlait bien leur langue;
<span class="pagenum" id="Page_81">[81]</span>
mon frère envoyait à sa majesté à titre de cadeau
plusieurs sacs en indienne, pleins de différentes verroteries.
Nos émissaires partirent de la barque, traversèrent
deux gros ruisseaux pour arrivar à la résidence
royale. Ils s'assirent sous un tamarinier, et
quelques minutes après s'être fait annoncer, le roi
sortit de son palais, tenant sa pipe d'une main et
son bâton de l'autre, du reste nu comme tous ses
sujets; il alla s'asseoir sous son arbre particulier.
Un Nègre vint alors dire à nos gens de s'approcher.
Ils marchèrent dans la direction du roi jusqu'à
une distance de quinze pas, puis s'agenouillèrent en
marchant sur les pieds et les mains, selon l'usage,
jusqu'à la distance de trois ou quatre pas de sa
majesté, qui reconnut d'abord Messaad, à qui il dit:
Messaad, pourquoi es tu venu? Ce dernier répondit,
ce qui était la vérité, que les Schellouk, après avoir
tué son frère l'anné précédente, l'avaient dépouillé
de tous ses biens, et qu'à la suite de ces malheurs,
il s'était retiré auprès d'un blanc, qui lui avait donné
des armes et des hommes pour chasser; que ce
même blanc le saluait, e lui envoyait par ma médiation
quelques sacs des verroteries, avec prière de
lui permettre de chasser l'éléfant, ainsi qu'à lui Messaad,
connu de tous les Schellouk, et duquel l'on
n'avait rien a craindre.
</p>

<p>
«Le roi, sans dire un seul mot, ouvrit les sacs
qu'il regarda attentivement, en prit deux contenants
les plus belles verroteries; puis il distribua le reste
<span class="pagenum" id="Page_82">[82]</span>
à ses gens. Il parut satisfait, et après avoir gardé
le silence quelques minutes, il dit à Messaad: Retourne
auprès de ton blanc, et dis-lui que je donne
pleine permission à Messaad de chasser dans mes
États, et que, dès demain, j'en avertirai les chefs
de tous les villages.
</p>

<p>
«Nos deux émissaires se trouvant très-satisfaits
de cette promesse, le remercièrent en termes flatteurs,
et se retirèrent en marchant sur leurs pieds
et leurs mains comme ils étaient venus. Ensuite, ils
s'en vinrent raconter a mon frère le résultat de leur
ambassade. Le lendemain, Messaad et ses hommes
sortirent pour aller chasser. Dejà ils étaient en route,
quand mon frère les rappela d'àprès un contre-ordre
de sa majesté, que deux émissaires lui avaient
apporté peu après leur départ.
</p>

<p>
«Les députés de ce monarque remirent à mon
frère de la part de leur maître, deux boeufs en cadeau,
et lui dirent que son conseil l'avait déterminé
a retirer sa parole pour cette permission de chasse,
ajoutant que les Turcs prenaient le prétexte de chasser
pour s'emparer de ses États, et que, d'après
cette réflexion, sa majesté ne permettait pas à Messaad
de chasser, et qu'en outre, il invitait mon frère
de partir de suite avec ses gens.
</p>

<p>
«Un de ses émissaires, qui s'appelait Cheik Abder-Rhamàn,
nous assura, en langue arabe, que c'étaient
les conseillers seuls du souverain qui l'avaient
fait revenir sur sa promesse.»
</p>

<p>
<span class="pagenum" id="Page_83">[83]</span>
</p>

<p>
I Negri <i>scìluk</i> sono il popolo più turbolento, più
audace, più traditore, più ladro di tutta la vallata
del <i>Bàhr-el-Àbiad</i>. Il Re però e tutti i Capi sanno
reprimere colla forza questa loro indole perversa,
nell'interno della tribù; ma non impediscono che
venga dispiegata al di fuori, anzi la favoriscono col
ricever parte dei loro furti. I genitori stessi avvezzano
i loro ragazzi a rubare. Fra questi Negri il
latrocinio è ammesso come cosa naturalissima, sempre
però fuori della loro tribù, quando non si tratti
di derubare un forestiero. — Mi ricordo che un
giorno, giusto nel paese dei <i>Scìluk</i>, stanco di starmi
seduto in barca nel mio ristretto e disagiato casotto,
montai sulla riva e m'addentrai nel bosco non più
di cento passi, perchè i miei barcaiuoli m'aveano
avvertito che non conveniva allontanarsi troppo dal
fiume per timore dei Negri. Eran circa due ore dopo
il mezzodì; avevo appena mangiato un boccone;
m'acconciai comodamente all'ombra di una pianta
a fare il chilo, e deposta da banda la mia pezzuola
e la tabacchiera d'argento, che mi tenevo cara assai
non tanto pel suo valore intrinseco, quanto per la
persona che me l'aveva regalata, m'addormii. Svegliatomi
dopo alcuni minuti, non trovai più nè pezzuola
nè tabacchiera. Alcuni giovinetti Negri, che
<span class="pagenum" id="Page_84">[84]</span>
ho veduto poi a qualche distanza fuggir via, se
n'erano serviti. È incredibile l'audacia di questi
monelli. Non c'è luogo dove non penetrino, malgrado
la più oculata sorveglianza; strisciano, guizzano,
si schiacciano contro terra, coperti d'erba, di
paglia, di foglie; rischian la vita per un nonnulla.
Io stetti lì ancora un cinque minuti, mortificato,
immobile sotto l'albero, colle braccia incrociate, e
lo sguardo fisso a terra, esclamando di tratto in
tratto: — Ah! che birboni!!... e tornai poi in
barca a rintanarmi nel mio casotto.
</p>

<p>
Del resto i Negri <i>scìluk</i> nelle loro grandi spedizioni
si raccolgono in numero di cento e più, e
discendono o rimontano il fiume sopra leggiere piroghe,
armati di lancia e di scudo e muniti di grossi
utensili, per dare la caccia all'ippopotamo e al coccodrillo.
Essi vanno disciplinati; hanno dei Capi,
degli statuti, dei diritti riconosciuti in un certo
senso persino dal Governo. Se discendono il fiume,
spiano continuamente gli Arabi della riva sinistra
e i <i>Dénka</i> della riva destra, e tirano specialmente
alle loro vacche. Qualora riescano ad impossessarsene
le spingono nel fiume, e d'isola in isola le
conducono presso alle loro abitazioni. I <i>Scìluk</i> poi
del sud fanno le loro spedizioni lungo il <i>Sóbat</i> e
fino all'imboccatura del fiume delle Gazzelle (<i>Bàhr-el-G¨azàl</i>),
cercando di derubare per sorpresa i <i>Gianghè</i>
della riva sinistra o i <i>Nuèr</i> della riva destra.
</p>

<p>
Durante la spedizione, che può durare anche più
<span class="pagenum" id="Page_85">[85]</span>
di un mese, essi dànno la caccia agli ippopotami
e ai coccodrilli<a class="tag" id="tag10" href="#note10">[10]</a>. Da questi ultimi hanno il muschio,
di cui fanno mercato; e dei primi conservano
la pelle e i denti canini, ricercatissimi specialmente
da qualche Inglese.
</p>

<p>
I <i>Scìluk</i> appetiscono assai la carne dell'ippopotamo
che tagliano a lunghe striscie; quindi la sospendono
a corde tese all'ombra e all'aria aperta,
non mai al sole; e passate circa ventiquattr'ore
hanno la carne secca che può servir loro di nutrimento
per qualche mese. Rarissime volte mangiano
la carne del coccodrillo, che è molto indigesta e
sa di muschio. Vidi a mangiarne una volta i miei
barcaiuoli, e io avrei proprio desiderato di assaggiarla,
tanto più che quel coccodrillo l'avevo ucciso
io stesso con un colpo di carabina; ma non mi
fu possibile di accostarne briciolo alla bocca; il
puzzo spiacente che mandava mi sconcertò talmente,
che dovetti uscire di barca per non rigettare.
</p>

<hr class="tbs" />

<p>
I <i>Scìluk</i> sono divisi in due classi. Quelli che si
trovano ad <i>Hèllat-Kàka</i>, o più a nord, che sono
assai pochi in confronto degli altri, vengono, per
<span class="pagenum" id="Page_86">[86]</span>
così dire, considerati come schiavi degli Arabi da
quelli che abitano più a sud, i quali si estendono
fin quasi al lago <i>No</i>, formato dalla mescolanza delle
acque del fiume Bianco (<i>Bàhr-el-Àbiad</i>) con quelle
del fiume delle <i>Gazzelle</i> (<i>Bàhr-el-G¨azàl</i> o <i>Kèilak</i>).
In realtà però i <i>Scìluk</i> del nord vollero emanciparsi
dal predominio tirannico del Re e de' suoi
Consiglieri, mescolandosi cogli Arabi, dei quali non
si può dire che sieno schiavi. Questi <i>Scìluk</i> non
hanno stabili abitazioni, sono erranti; io ne vidi
attendati fin presso al 14º grado, e vivono unicamente
di pesca, di caccia e di furti; mentre i
<i>Scìluk</i> del sud hanno stabili dimore ed esercitano,
sebbene con poco amore e con poco studio, anche
l'agricoltura. Essi coltivano il <i>dòkn</i> (<i>holcus dùrah</i>),
e i campi sono per lo più alquanto discosti dalle
abitazioni. Avvicinandosi il tempo della raccolta,
i coltivatori abbandonano le capanne e fanno dimora
in mezzo ai loro seminati, per frastornar
gli uccelli che non mangino il grano, e per guardarli
dai ladri. Allora non riposano la notte che
sopra grandi alberi per difendere così la loro proprietà
senza il timore d'essere assaliti dagli animali
feroci.
</p>

<p>
Il <i>Scìluk</i> è per natura infingardo, poltrone, come
ordinariamente sono tutti i Negri. Bere la <i>merìssah</i>
(specie di birra), fumar la pipa al suono del tamburo
e della <i>rabàba</i> (strumento simile alla ghitarra)
presso donne e fanciulle, che gesticolano, ballano,
<span class="pagenum" id="Page_87">[87]</span>
e cantano a più non posso, è il più bel divertimento,
l'unica sua ambizione.
</p>

<p>
In tempo di pace, la quale non si prolunga mai
oltre il mese della luna nel quale s'è conchiusa,
i Negri <i>scìluk</i> fanno <i>el-sùk</i> (il mercato) cogli Arabi
<i>Baggàra</i>, cogli <i>Abù-Ròf</i>, coi <i>Dénka</i>. Nei loro mercati
essi vendono ai <i>Baggàra</i> della riva sinistra del
fiume ed agli <i>Abù-Ròf</i> della riva destra correggie
d'ippopotamo e muschio di coccodrillo; e ai <i>Dénka</i>
carne secca e tabacco, ricevendo in cambio grano
di <i>dùrah</i>.
</p>

<p>
I Negri <i>scìluk</i>, come tutti i Negri ch'io ho conosciuto
in sulle rive del fiume <i>Bianco</i>, hanno una
maniera singolare onde preservarsi dal freddo della
notte. All'avvicinarsi della sera essi accendono un
gran fuoco, ne attivano la combustione, e allorquando
le legna sono ridotte in cenere, vi s'avvolgono
con tutto il corpo unto d'olio di ricino, formandosi
così come una crosta di cenere che serve
loro di vestimento, nel quale dormono saporitamente
e assai meglio che tanti poveri sventurati qui da
noi, i quali sui loro letti non hanno abbastanza da
coprirsi nella stagione invernale. Appena che coll'alba
sorge il mattino, si spogliano del loro inviluppo
notturno, lavandosi con molta cura nelle acque
del fiume, e ricomparendo poi nel vecchio loro costume,
di cui la natura sola n' ha fatto le spese, e
che essi non sarebbero disposti a mutare con nessun
altro. La è questione d'abitudine; non vogliono
<span class="pagenum" id="Page_88">[88]</span>
saperne di camicia e di calzoni; essi hanno dell'eleganza
ben altra idea da quella che noi n'abbiamo;
torturano gli orecchi, le labbra, il naso con grossi
anelli di ferro e di rame; bizzarri abbigliamenti
portano al collo, alle braccia, ai fianchi, ai piedi;
si tingono il corpo di terra rossa; alcuni tengono
irti i capelli; altri li voglion rasi e si coprono il
capo con una pasta di cenere intrisa con olio, a
cui danno diverse forme più o meno ridicole, ma
tutte in modo da farli parer mostruosi. Ecco le loro
galanterie; qui sta tutta la loro ambizione; così è — de
gustibus non est disputandum — e tanto
basti.
</p>

<p>
Un contrassegno, un'impronta particolare, fatta
con un ferro rovente, il più delle volte sulle spalle,
sulle guance, o sulla fronte serve a distinguere tribù
da tribù, e talora villaggio da villaggio.
</p>

<p>
Le ragazze dei <i>Scìluk</i> sono piuttosto brutte; laide
se le consideriamo dal lato materiale, e laidissime
dal lato morale. Esse vanno affatto ignude fino al
momento del loro matrimonio, il quale ha luogo,
come presso tutte le tribù negre del fiume <i>Bianco</i>,
intorno ai vent'anni. Allora si coprono con due
pelli di capra o di montone, davanti e di dietro,
le quali pelli s'uniscono solamente alla cintura, lasciando
scoperta la parte esteriore delle coscie. Un
numero maggiore o minore di bovi, secondo il potere
dello sposo, è la dote della futura sua moglie.
La dote vien consegnata ai genitori di lei, i quali
<span class="pagenum" id="Page_89">[89]</span>
dovranno conservarla per farne la restituzione al
marito, nel caso che la moglie, stanca di lui, volesse
fare ritorno alla propria famiglia; e questo
non è solo costume particolare dei <i>Scìluk</i>, ma di
tutti i Negri lungo le rive del fiume.
</p>

<hr class="tbs" />

<p>
I <i>Scìluk</i> sono cupidi di schiavi, ma specialmente
gli abitanti del nord, i quali s'uniscono quasi sempre
cogli arabi <i>Baggàra</i> nelle loro spedizioni per la
tratta di altri Negri, dei quali fanno poi crudele
mercato.
</p>

<p>
Il luogo, nel quale venivano raccolti i poveri
schiavi, era <i>Hèllat-Kàka</i>, ove traevano mercanti di
molti paesi per comperare... carne umana. Nel 1859,
quand'io mi trovavo appunto sul luogo, mi fu detto
che ve ne erano stati venduti presso a 500, quasi
tutti dell'età di otto o dieci anni. Molti di quegli
infelici muoiono in breve tempo, altri di stento ed
altri di nostalgia. I loro padroni prima di esporli
in vendita, gli ingrassano, come si fa de' polli d'India;
cercano di guarirli dalla nostalgia colla musica,
co' balli, col canto; ne evirano alquanti, e insegnano
o fanno loro insegnare qualche parola araba; il che
ne aumenta il prezzo, che è ordinariamente cento
piastre egiziane (quasi venticinque lire italiane) per
un ragazzo, duecento per una bimba, circa ottocento
<span class="pagenum" id="Page_90">[90]</span>
per una giovane di diciassette o diciott'anni, bella,
la quale sappia parlare un po' l'arabo e che non
abbia ancora partorito; ed altrettante per un giovinetto
evirato. Il Re dei <i>Scìluk</i> ha un tanto per cento
sugli schiavi venduti da' suoi sudditi. Se muore uno
schiavo, il suo corpo vien gittato nel deserto e fatto
pascolo delle belve; se egli ammala, e la sua malattia
è creduta contagiosa e difficile a guarire, lo
si adagia alla meglio sopra il fusto di un albero
nell'interno della foresta, ed accanto gli si pone un
vaso d'acqua e qualche cosa da mangiare; e lo si
lascia là ignudo giorno e notte, esposto all'aperto,
qualunque sia la stagione. Avviene talvolta che l'acqua
venga meno, che gli manchi il cibo, che il
male aggravi; egli allora invoca aiuto, smania, si
contorce... Gridi pur l'infelice quanto ha fiato,
pianga, urli, si disperi, che nessuno avrà pietà di
lui... Oh potesse almeno discendere da quella pianta
malaugurata!... Non gli è possibile; v'è legato
così, da non potersi per niun modo svincolare. — Tutto
ciò mi parrebbe incredibile, s'io stesso non
fossi stato testimonio d'un simile fatto.
</p>

<p>
Era la notte del quattro dicembre 1859, la terza
volta che percorrevo il fiume <i>Bianco</i> fra <i>Chartùm</i>
e Santa Croce; la mia barca era ferma presso <i>Hèllat-Kàka</i>;
quella notte per me fu una delle più agitate
del viaggio; non mi sentivo bene; non potevo prender
sonno; avevo tante cose per la mente che m'inquietavano — il
pensiero d'aver perduto così presto
<span class="pagenum" id="Page_91">[91]</span>
la cara e dolce compagnia degli amati miei fratelli
missionari, coi quali solevo dividere il tempo in utili
e preziose conversazioni, Francesco Oliboni ch'era
morto poco dopo il nostro arrivo nella missione di
Santa Croce, Angelo Melotto ch'era morto poco
dopo il nostro ritorno da Santa Croce a <i>Chartùm</i>,
Isidoro Zili ch'era pur morto in <i>Chartùm</i>, Alessandro
Dal Bosco che vi lasciai gravemente ammalato,
Daniele Comboni che sofferente di febbri era
tornato in Europa. E i missionari tedeschi?... quasi
tutti erano morti. Ma ancora più m'inquietava il
pensiero del richiamo, che per mezzo mio ordinava
il Prov. Apostolico Matteo Kirchner, col beneplacito
di Roma, de' pochi missionari superstiti dalle stazioni
di Santa Croce e di <i>Kondókoro</i> sul fiume
<i>Bianco</i>. Ecco, io sclamavo allora, troncato d'un sol
colpo il filo delle mie speranze... dopo tante e
tante fatiche sostenute, dopo il sacrificio di tante
vite! oh quanta maledizione pesa su questo suolo
africano! quanto incomprensibili sono i giudizi di
Dio!... ma sia fatta la volontà sua. E voi, anime
a me tanto care, che or vi beate lassù nel cielo
della vista del Padre universale e onnipotente, il
cui Figlio incarnato sparse per tutti il preziosissimo
suo sangue, ah! pregate affinchè lo Spirito Santo che
dall'uno e dall'altro procede infiammi col fuoco
dell'amor suo i gelidi cuori di tanti poveri Negri,
e illumini le oscure loro menti perchè sieno fatti
degni di entrare in grembo alla vera Chiesa da Gesù
<span class="pagenum" id="Page_92">[92]</span>
Cristo fondata... deh! pregate anche per me, che
ignoro la sorte che m'attende, affinchè il Signore
mi conceda, quando a lui piacerà, di rivedervi in
cielo. — A un'ora dopo la mezza notte, appena
addormentato mi svegliai; tutti i barcaiuoli e il mio
servo dormivano profondamente; a me non riuscì
più di chiuder occhio; udivo ad intervalli il latrato
dei cani <i>scìluk</i> e il ruggito del leone; quindi in un
momento di silenzio mi tuonò all'orecchio improvvisamente
una voce squarciata e selvaggia, che non
tacque più fin quasi all'alba; essa veniva dalla foresta,
ed ora mi pareva d'averla vicina, ora la sentivo
lontana, poi tornava a risonare più vicina, a
seconda del vento che spirava, e sempre in tono
di lamento, di disperazione; e prorompeva di tratto
in tratto in grida acutissime, che mettevan freddo
nelle vene. Io svegliai allora il servo e i barcaiuoli
perchè essi pure ascoltassero quelle grida; e tutti
eravam persuasi fossero le grida d'un infelice che
domandasse soccorso. All'alba del giorno, io con tre
barcaiuoli e il servo movemmo verso quella parte
della foresta donde era venuta la voce, e dopo breve
cammino scoprimmo il cadavere d'uno schiavo in
mezzo a un lago di sangue, che alcuni cani, più fortunati
di lui! leccavano. — Gittammo un grido di
stupore. — Accanto al cadavere era una donna che
accarezzava il suo volto sanguinoso, singhiozzando,
ridendo convulsivamente, mormorando con voce infantile
parole di disperazione e d'amore. Il cadavere,
<span class="pagenum" id="Page_93">[93]</span>
caldo ancora, aveva sei ferite nel petto; aveva un
occhio crepato, morsicate le braccia e le mani, e
stava disteso in terra sotto l'albero, sopra il cui fusto
era stato legato quand'era vivo, ed ora vedevasi
ancora la fune e un piccolo vaso di terra senz'acqua.
Chi fosse quella donna, pazza di dolore,
non l'abbiam potuto sapere; nessuno capiva la lingua
che parlava.... Ah! forse sarà la moglie, io
dissi, di questo sventurato!... Ma e chi l'ha ucciso
così crudelmente?... e perchè?... mistero!
</p>

<p>
Il 17 febbraio 1860, essendo io di ritorno da
<i>Kondókoro</i> e da Santa Croce coi missionari tedeschi
Francesco Morlang, Antonio Kaufman, Giuseppe
Lanz, con due laici, membri pure della missione,
e con quattro giovinetti Negri e sei giovinette, catecumeni,
m'arrestai colla <i>dahabìah</i> davanti alla maggiore
borgata di <i>Hèllat-Kàka</i>, distante dal fiume
circa un quarto d'ora, per comperare delle uova,
delle galline, de' fagiuoli e due o tre montoni da
mangiare durante il resto del viaggio fino a <i>Chartùm</i>.
</p>

<p>
Nella mia assenza di circa due mesi, la popolazione
araba di <i>Hèllat-Kàka</i> s'era aumentata di forse
duecento abitanti provenienti dalle montagne di <i>Tèghele</i>,
i quali, come gli altri Arabi che da parecchi
anni erano qui stabiliti, non avendo che poco bestiame,
scelsero a loro dimora questa posizione perchè
assai opportuna per la tratta dei Negri. Gli schiavi
venivano poi venduti o qui sul luogo, o sui mercati
di <i>Dàr-Fùr</i> e di <i>Kordofàn</i>.
</p>

<p>
<span class="pagenum" id="Page_94">[94]</span>
</p>

<p>
<i>Hèllat-Kàka</i>, dal tempo che Seid Pascià vicerè
dell'Egitto proibì la compera e vendita degli schiavi,
n'era divenuta l'emporio, e gli Arabi crescevano ogni
di più. Le loro capanne sono spartate da quelle dei
Negri <i>scìluk</i> e compongono il gruppo principale di
questa contrada. Due de' miei vecchi barcaiuoli, che
da parecchi anni conoscevano questi Arabi, mi dicevano
che non era che da poco tempo ch'essi
avevano migliorata d'assai la loro condizione, da
quando, cioè, cominciarono a tener commercio con
alcuni mercanti d'avorio che percorrevano il fiume
<i>Bianco</i>, dai quali compravano ogni anno buon numero
di schiavi, qualche volta con piastre egiziane,
ma il più delle volte con grossi denti di elefante,
ch'essi ritraevano dagli Arabi dell'interno. Così è,
alcuni mercanti di <i>Chartùm</i>, ch'io ho conosciuto,
Turchi specialmente, i quali viaggiavano sul fiume
<i>Bianco</i> coll'unico scopo di sordido guadagno, vedendo
che la quantità dell'avorio diminuiva sempre
più, che i concorrenti aumentavano e che crescevano
le spese; nè avendo i mezzi da procacciarsi
carabine di grosso calibro, e di assoldare uomini per
dar la caccia agli elefanti, come facevano gli Europei,
ricorsero ad uno spediente assai facile onde
provvedere ai loro interessi, abusando ferocemente
<span class="pagenum" id="Page_95">[95]</span>
della impunità dei loro atti ingiusti e crudeli. Questi
mercanti non s'allontanano mai dal fiume, ed allorchè
veggono in sulle rive donne e fanciulle venute per
lavarsi e per riempiere d'acqua le loro <i>bórme</i> (vasi
di terra), o giovinetti che guardano il bestiame, o
qualche casotto di poveri pescatori, si fanno subito
annunziare dai Negri loro turcimanni quali buoni
amici, che vanno in cerca di denti di elefante per
comperarli, e mostrano alcune perline di vetro delle
più belle, e ne promettono in dono per adescare
gl'innocenti; anzi dalla barca ne gettan loro alquante
file. Le donne allora, e i giovinetti specialmente,
provocati dai doni bugiardi dei traditori, si raccolgono
in buon numero; approfittano quindi gl'inumani
del timore, che ispira loro lo scarico dell'armi
da fuoco; uccidono i più forti che potrebbero opporre
una resistenza; altri feriscono; molti mettono
in fuga, e s'impadroniscono così a sangue freddo
delle donne e de' fanciulli. Gli sventurati vengono
tosto condotti in <i>Hèllat-Kàka</i>, ove il padrone della
barca lascia un suo rappresentante chiamato <i>uakìl</i>,
perchè procuri di venderli al più presto; mentre
egli ritorna in traccia di nuova preda. Qualche volta
questi mercanti avevano l'abilità di provvedersi di
grano di <i>dùrah</i> a buon mercato, con quattro o cinque
sole fucilate, che spaventassero i Negri venditori,
i quali per campare la vita lasciavano volentieri
la loro merce. Non era più possibile di porre
il piede sicuri sopra una riva, ov'erano state commesse
<span class="pagenum" id="Page_96">[96]</span>
tali e tante crudeltà. I Negri non potevano
più fidarsi, e con ragione, degli stranieri, e studiavano
ogni modo per vendicarsi.
</p>

<div class="chapter">
<p>
<span class="pagenum" id="Page_97">[97]</span>
</p>

<h2 id="cap5">V.</h2>

<div class="blockquote">
<p>
Una zerìbah di schiavi — L'asta, la vendita, la separazione — Le
dieci schiave <i>Abialàñġ</i> rapite a tradimento — Il
loro quartiere in <i>Hèllat-Kàka</i> — Scena commoventissima — Brutto
rischio — Audaces fortuna juvat — Uno de' più bei
giorni della mia vita — Diffidenza punita — Il tradimento.
</p>
</div>
</div>

<p>
Io ebbi occasione nel 1859 d'introdurmi fra le
capanne degli Arabi in <i>Hèllat-Kàka</i>, e di vedere
co' miei occhi l'inumano governo che si fa di membra
e d'anime umane.
</p>

<p>
Ecco là una grande <i>zerìbah</i> (ricinto), la quale
circonda otto o dieci capanne; la porta d'ingresso
è chiusa e non viene aperta agli estranei se non
sono compratori di schiavi. Io non era uno di questi,
nè avrei avuto il denaro per esserlo; pure volevo
entrare ed osservare quel luogo di miserie per poter
poi descriverlo con chiarezza; e vi riuscii.
</p>

<p>
«La <i>zerìbah</i>, mi diceva il <i>Ràies</i> della mia barca,
appartiene a un Gran-Capo mercante di schiavi, e
contiene mercanzia umana; quel Capo vende bene
<span class="pagenum" id="Page_98">[98]</span>
la sua merce, e quindi ha cura di nutrirla e d'alloggiarla
meglio che può, onde presentarla alla vendita
in buona condizione; nessuno vi troverai legato;
sono schiavi fatti da qualche tempo e provenienti
da tribù lontane; vedremo poi come sieno
trattati gli schiavi fatti di fresco, o troppo vicini al
loro paese.»
</p>

<p>
Due o tre fanciulli, una o due ragazze esposti
fuori del ricinto sotto ad una tettoia, servono di
mostra. Entriamo nella <i>zerìbah</i> senza paura, benchè
un Arabo dall'occhio bieco c'inviti con poca
cortesia a restar serviti. Io do un'occhiata intorno....
saranno state cinquanta persone; tutti Negri, mariti,
mogli, fratelli, sorelle, padri, madri, fanciulli e bambini
lattanti da vendersi separatamente o a partite,
secondo il gusto di chi compra. E tante anime
immortali, riscattate dal sangue e dalle angoscie
d'un figlio di Dio, in quell'ora misteriosa in cui
la terra tremò, ed in cui le rupi si squarciarono e
i sepolcri si dischiusero.... tante anime saranno
presto vendute, affittate, ipotecate o scambiate con
droghe ed altri valori di simil genere, secondo la
posizione commerciale o la fantasia del compratore!
Quell'Arabo dall'occhio bieco, che ci fece
restar serviti è il custode di tutta questa merce
umana; e vuol vederli i suoi Negri sempre allegri,
contenti, a mangiare, ballare, cantare e a ridere vivamente.
Colui che rifiuta di essere di buon umore,
o colui che non può sbandire dall'anima il pensiero
<span class="pagenum" id="Page_99">[99]</span>
della moglie, dei figli, del domestico tetto, è notato
come un soggetto pericoloso, e si trova esposto a
tutte le durezze che un uomo crudo e senza altra
legge che la volontà propria può fargli subire. La
vivacità, il brio e l'allegrezza, massime in presenza
dei visitatori, sono loro imposti costantemente, ed
essi vi sono stimolati o dalla speranza di avere un
buon padrone, o dal timore delle punizioni che riceveranno
non essendo venduti. L'ora nella quale
io visitai quegl'infelici era ora di riposo, e se ne
stavano distesi per terra, o sopra stuoie, in varie
attitudini, all'ombra che proiettavano le capanne e
qualche albero nella <i>zerìbah</i>; parte di essi dormiva,
e parte era desta e taciturna; io vidi però alcuni
che piangevano, perchè designati dal Gran-Capo per
essere venduti quel giorno stesso. Verso sera, cioè
dopo due o tre ore, doveva incominciar l'asta;
mercanti del <i>Dàr-Fùr</i>, del <i>Kordofàn</i>, di <i>Chartùm</i>,
di <i>Dòngola</i> si trovavano già da alcuni giorni in
<i>Hèllat-Kàka</i> per comperare schiavi e per rivenderli
poi nei loro paesi. Tra coloro che piangevano mi
cadde sott'occhio una donna che poteva avere trent'anni,
e a fianco a lei era una bambina, a cui era
stato dato il nome di <i>Scibàka</i>, che non ne aveva
più che dieci, la quale si teneva stretta alla madre
e la guardava attonita. Entrambe balbettavano un
po' l'arabo ed erano belle assai; parlavano insieme
sommessamente per non essere sentite; ed oh! figliuoletta
mia, diceva la madre col cuore affranto
<span class="pagenum" id="Page_100">[100]</span>
dallo scoraggiamento, questa è forse l'ultim'ora che
passiamo insieme....
</p>

<p>
— No, mamma, non parlar così, noi saremo
vendute ad uno stesso padrone, e tu sarai sempre
mia e io sarò sempre tua.
</p>

<p>
— Se si trattasse di tutt'altra cosa, direi che tu
la indovini, o figlia, ma io ho molta paura di perderti!
</p>

<p>
— Coraggio, mamma, non piangere; lo disse
proprio il. Capo, che se saremo buone e ci daremo
l'aria la più gaia, egli ci venderà ad uno stesso
padrone.
</p>

<p>
La madre si asciugò colle mani gli occhi lagrimosi,
e si sforzò di sorridere alla figlia e poi le
disse: levati dal collo, o cara, le perline di vetro,
che ti fan parere troppo bella, perchè temo altrimenti
che il caro prezzo che tu costeresti impedirebbe
forse d'essere comperate da uno stesso padrone.
</p>

<p>
— Or bene, madre, lo farò.
</p>

<p>
— Ascoltami ancora. Va da quel signore, che
par che ci guardi commosso del nostro stato infelice,
e pregalo.... ma pregalo assai a voler comperarci
tutte e due.
</p>

<p>
La bambina colse il momento che non la vedesse
il custode e corse da me, mi strinse una mano e
disse: ah! signore, comprami tu insieme con mia
madre, che è quella là che ci guarda; è buona,
sai, e gaia come son io, e sapremo fare tutto quello
<span class="pagenum" id="Page_101">[101]</span>
che tu vorrai. — Quanto avrei desiderato di aver
denaro! le avrei comperate a qualunque prezzo; il
mio cuore mi diceva che di quelle due anime si
avrebbe potuto far qualche cosa per guadagnarle a
Dio. Ma così.... io non risposi; la parola mi si
strozzò in gola; rivolsi gli occhi al cielo e dissi
con tutta l'anima: deh! Signore, abbi pietà almeno
di queste due infelici! — La Negretta, che vide i
miei occhi umidi di pianto, si tenne più che sicura
ch'io le avrei comperate, e s'affrettò a confortare
la madre. Ma ecco il custode che entra nella <i>zerìbah</i>
affaccendato e di buon umore. Egli getta un
rapido sguardo sopra gli schiavi, ed ingiunge loro
di mostrarsi quanto più possono piacevoli e lieti;
poscia li fa mettere a circolo, e li passa a rassegna
per l'ultima volta prima di esporli al mercato; e
ne fa una scrupolosa ispezione per dar l'ultima mano
al loro esteriore.
</p>

<p>
— Che vuol dire? esclamò egli arrestandosi davanti
a <i>Scibàka</i>; ove sono le perline di vetro, o
fanciulla?
</p>

<p>
La fanciulla guardò timidamente sua madre, che
colla sveltezza propria delle Negre rispose:
</p>

<p>
— Le ho detto io poco fa di levarsele, perchè
mi pareva più convenevole....
</p>

<p>
— Che sciocchezza! disse il custode con accento
perentorio. E volgendosi verso la giovinetta:
</p>

<p>
— Rimettile subito al collo, capisci? soggiunse
egli facendo girare una sferza che teneva in mano,
<span class="pagenum" id="Page_102">[102]</span>
e fa presto. E tu aiutala, diss'egli alla madre; le
perline di vetro possono produrre una differenza di
cento piastre egiziane nella vendita.
</p>

<hr class="tbs" />

<p>
Fuori della <i>zerìbah</i>, in un vasto piazzale, erano
raccolti i compratori che aspettavano il momento
dell'asta. Ad un segnale che diede il Gran-Capo,
l'Arabo dall'occhio bieco, il custode, condusse fuori
gli schiavi da vendere, fra i quali <i>Scibàka</i> e sua
madre che se la teneva per mano coll'aria abbattuta
ed agitata aspettando il momento fatale.
</p>

<p>
Molti spettatori, disposti o no a comperare, secondo
che darà l'occasione, si avvicinano agli schiavi;
li palpano, li esaminano, e parlano dei pregi rispettivi
di essi colla stessa noncuranza con cui un gruppo
di stallieri discuterebbe intorno al merito di un cavallo.
</p>

<p>
La madre di <i>Scibàka</i> intanto guardava e riguardava
con occhio inquieto la moltitudine delle fisonomie
che si affollavano attorno a lei cercando se
tra quelle ce ne fosse una cui essa e l'amata sua
figlia si sentissero di poter chiamare padrone con
minore ribrezzo.
</p>

<p>
Un momento prima che l'asta avesse luogo, un
uomo, che non si sapeva di dove fosse venuto, ma
che non era certo del <i>Dàr-Fùr</i> nè del <i>Kordofàn</i>
<span class="pagenum" id="Page_103">[103]</span>
nè di <i>Chartùm</i> nè <i>Dongolèse</i>, un uomo di color
bruno, lungo, magro e muscoloso, che aveva un
camiciotto bleu, logoro e sudicio, si fece largo in
mezzo alla folla come chi voglia incominciare attivamente
un affare, e appressandosi al gruppo di
schiavi, si pose ad esaminarli da uomo che se ne
intende.
</p>

<p>
Subito che lo vide la madre di <i>Scibàka</i> provò
istintivamente un orrore insuperabile, il quale si
aumentava sempre più all'avvicinarsi di quell'individuo.
</p>

<p>
Or egli cominciò senza fare alcun complimento
un esame minuzioso sopra quella partita di schiavi:
prese la madre di <i>Scibàka</i> per la mascella e le aprì
la bocca per osservarle i denti. La piccola <i>Scibàka</i>,
ch'era vicina, per istinto, apriva anch'essa la sua
bocca e faceva tutti que' movimenti che vedeva
fare la madre. Quell'uomo poscia le fece tirar su
la misera <i>fàrda</i> (veste), che la copriva per vederla
tutta: la voltò e rivoltò in tutti i sensi, e la fece
camminare e saltare per assicurarsi della sua agilità.
</p>

<p>
— Qual'è il tuo paese? le disse egli seccamente
dopo di averla osservata da capo a fondo.
</p>

<p>
— Il paese dei <i>Scìr</i><a class="tag" id="tag11" href="#note11">[11]</a>, rispose ella guardando
intorno come per cercare chi potesse liberarla.
</p>

<p>
<span class="pagenum" id="Page_104">[104]</span>
</p>

<p>
— Potrebbe anch'esser vero, disse l'amatore, e
distese la lunga e larga sua mano e tirò a sè la
giovinetta; le toccò il collo e il busto; le tastò le
braccia, esaminò i denti, e poscia la spinse verso
la madre, la cui fisonomia esprimeva le crudeli angosce
che le facevano provare i movimenti di quello
stomachevole straniero.
</p>

<p>
La giovinetta atterrita si pose a piangere.
</p>

<p>
— Cessa adunque di miagolare, disse il venditore;
non fare smorfie, poichè principierà subito la
vendita.
</p>

<p>
E di fatto la vendita cominciò.
</p>

<p>
La madre fu messa all'asta prima della figlia, e
seguita la vendita, essa volse indietro l'occhio inquieto;
e sua figlia le stese le braccia; quindi la
madre rivolgendo uno sguardo angoscioso al nuovo
suo padrone ch'era d'età matura e di benevola fisonomia:
</p>

<p>
— Ah! padrone, vi prego, disse, per ciò che
avete di più caro su questa terra, comprate pure
mia figlia....
</p>

<p>
— Io lo vorrei, ma temo di non poterlo fare;
non ho denaro che basti, rispose egli riguardando
con affettuoso interesse la giovinetta, la quale lanciava
intorno sguardi timidi e impauriti.
</p>

<p>
Il banditore vanta i pregi di lei, e parla a lungo
per farla tenere in molta stima; le offerte si elevano
con una rapidità progressiva, e sorpassano già
la somma della quale può disporre il padrone della
<span class="pagenum" id="Page_105">[105]</span>
madre.... Insomma la giovinetta toccò in anima
e in corpo a quell'uomo sconosciuto, di color bruno,
lungo, magro, muscoloso, logoro e sudicio, pel quale
la madre provava un orrore insuperabile. Iddio la
protegga! io sclamai nel momento stesso che quelle
due infelici creature emisero un grido il più acuto
e straziante, e corsi via mordendomi per dolore
ambo le mani.
</p>

<hr class="tbs" />

<p>
Lo stesso <i>Ràies</i> della mia barca, il 18 febbraio
1860, mi diceva: — Ora vieni meco, o signore,
ch'io ti condurrò a vedere in una capanna
dieci schiave, che furono rapite l'altr'ieri sulla riva
destra del fiume dal mercante *&nbsp;*&nbsp;* che tu devi conoscere;
e a quanto adesso mi fu raccontato quelle
donne sono <i>Dénka</i>; ma non ho potuto sapere a
quale tribù appartengano; vieni e vedrai tu stesso
come sieno trattati gli schiavi appena strappati dalle
loro famiglie, massime quando la tribù è vicina.
</p>

<p>
— No, io non vengo; non potrei assistere a
tanto spettacolo senza sentirmi spezzare il cuore;
farei di tutto per superarmi, se avessi denaro da
comperarle per ridonarle poi ai loro cari, ma così
io non posso venire; ritorniamo in barca.... Mi
spiacerebbe assai che quelle donne fossero della
tribù degli <i>Abujò</i>, o degli <i>Aghèr</i>, o degli <i>Abialàñġ</i>;
<span class="pagenum" id="Page_106">[106]</span>
le quali tribù tu sai che furono da me visitate
l'anno passato; ma che io voglio visitare pure
quest'anno co' missionari tedeschi. Or dimmi un
poco, o <i>Ràies</i>: — Quelle schiave, lo sai di sicuro
che sono <i>Dénka</i>?
</p>

<p>
— Eh! senza alcun dubbio, me l'ha detto un
<i>Scìluk</i>, che ne capisce la lingua; e mi disse ancora
che son tutte, o quasi tutte maritate, e che tre o
quattro hanno il latte; i poveri bambini saranno
là che piangono le loro madri e che ne voglion le
poppe!
</p>

<p>
— E che cosa farà il Turco di quelle donne?
</p>

<p>
— Le venderà in <i>Chartùm</i> per quel poco che
valgono, perchè hanno partorito, e quindi il loro
prezzo non è caro.
</p>

<p>
— Ma.... e non è ora proibita la vendita degli
schiavi in <i>Chartùm</i>?
</p>

<p>
— Sì, è proibita pubblicamente, ma gli schiavi
si vendono di nascosto; e il Divano lo sa, e tace.
</p>

<p>
— E i compratori di quelle donne come se ne
serviranno?
</p>

<p>
— Trattandosi di donne che hanno partorito, i
compratori se ne servono per lavorare la terra e
inacquarla, per la seminatura e per i raccolti, o
le affittano anche a coloro che ne hanno bisogno.
</p>

<p>
— Quanto tempo durano in vita queste povere
donne?
</p>

<p>
— Veramente, non lo so; secondo la loro complessione.
Quelle che sono vigorose e forti possono
<span class="pagenum" id="Page_107">[107]</span>
durare anche otto o dieci anni; e le scarte finiscono
in tre o quattro.
</p>

<p>
— E se ammalano?
</p>

<p>
— Anni sono, i compratori si davano molta pena
per farle guarire; davan loro medicine e una coperta
la notte perchè se ne munissero contro il
freddo. Ma tutto ciò serviva a poco o nulla; si
buttava via il denaro, ed eran sempre fastidi, come
essi dicono. Ora le fanno andare sino a tanto che
possono, malate o sane; e quando una Negra crepa
ne comprano un'altra: è una cosa più comoda e
più vantaggiosa per tutti i versi; così, ripeto, essi
dicono; e come le schiave, vengono trattati anche
gli schiavi.
</p>

<p>
— Infelici! io dissi fra me, almeno aveste un
qualche conforto nei vostri patimenti, il conforto
della religione che unica al mondo può sostenere
l'uomo nei momenti più desolati! ma anche questo
conforto vi manca! oh Dio! qual prova terribile
deve essere per voi quella di vedervi abbandonati
da tutti, e sotto il giogo mostruoso d'una violenza
senza fine!...
</p>

<p>
Di buon mattino ordinai al <i>Ràies</i> di staccare la
barca dalla riva e di scendere il fiume. Durante il
cammino io m'era seduto presso il timone, ov'era il
<i>Ràies</i>, uomo intelligente e maomettano per la vita.
</p>

<p>
— E dunque, egli mi disse, che ti pare di quel
turco mercante.... rapire quelle povere donne....
e chi sa in qual modo....
</p>

<p>
<span class="pagenum" id="Page_108">[108]</span>
</p>

<p>
— Puoi immaginartelo, io risposi, a tradimento,
dopo d'averle adescate con perline di vetro. Egli
è un uomo vile, dispregevole, brutale. Povere donne!
chi sa come e dove andranno a finire!
</p>

<p>
— Speriamo, soggiunse il <i>Ràies</i>, ch'esse cadano
in buone mani. Fra i compratori vi sono molti
uomini generosi ed umani.
</p>

<p>
— Te lo concedo, io dissi, e tu ne saresti uno,
che tratti bene, lo so, la tua schiava; ma secondo
la mia opinione, voi, uomini umani e generosi, siete
in qualche modo responsabili delle brutalità e degli
oltraggi che subiscono questi poveri sfortunati. Anche
i Turchi, posso dirtelo, trattan bene gli schiavi;
ma se il Divano ritirasse la sua sanzione e la sua
influenza, quanto non sarebbe diminuita la schiavitù
nell'Africa! <i>Seìd-Pascià</i>, è vero, ha proibita la schiavitù,
fin dal 1854, nei paesi a lui soggetti, e quindi
la compera e la vendita degli schiavi; pure noi
sappiamo che nel <i>Sudàn</i> grande ne è ancora il numero,
e che si possono acquistare a tenuissimo
prezzo, se non nei pubblici mercati, in tanti altri
modi che vengono suggeriti, e tu lo sai, da quelle
stesse autorità, che dovrebbero invigilare perchè la
legge fosse osservata. Che importa che i Pascià, gli
Ufficiali del Governo e pochi, pochissimi, nel Sudàn
trattino bene i loro schiavi, se la maggior parte
invece nessuna cura si prende della salute e della
vita di quegli infelici, che ammalati abbandona,
stroppiati uccide, morti trascina lungi dall'abitato
<span class="pagenum" id="Page_109">[109]</span>
nel deserto perchè se li mangino le jene?... Insomma,
lo ripeto, sono i vostri sentimenti generosi
ed umani da voi millantati, che autorizzano tante
brutalità.
</p>

<p>
— Sappi però, o signore, continuava il <i>Ràies</i>,
che la schiavitù avrebbe luogo medesimamente nell'interno
dell'Africa, ove dalle tribù stesse dei Negri
viene praticata....
</p>

<p>
— Ma forse non con tanta barbarie; e, se mai,
credi a me che i Governi civili d'Europa, qualora
fossero assistiti dal vostro Governo, riuscirebbero se
non a torla presto del tutto, a mitigarla d'assai.
</p>

<p>
La barca intanto progrediva il suo cammino, e
giunse dopo circa tre ore alla riva destra dei <i>Dénka-Abujò</i>.
</p>

<p>
Era mia intenzione di visitare anche quest'anno
(1860) il Gran-Capo di quella tribù, <i>Akòl-Guorgièb</i><a class="tag" id="tag12" href="#note12">[12]</a>.
</p>

<p>
Il vecchio mio turcimanno <i>Cher-Allàh</i>, il quale
conosceva bene il sentiero che conduceva all'abitazione
del Capo distante dalla riva del fiume quasi
un'ora di cammino, andò solo senza alcuna scorta
per annunziargli la nostra venuta. Ma il Gran-Capo
era partito per <i>Dim</i>, villaggio nell'interno, e non
sarebbe venuto che il giorno dopo. <i>Cher-Allàh</i> tornò
alla barca verso le undici antimeridiane non più
<span class="pagenum" id="Page_110">[110]</span>
solo, ma accompagnato da un servo del Gran-Capo
di nome <i>Ciòl</i>, il quale parlava e intendeva bastantemente
l'arabico idioma che aveva appreso dagli
arabi <i>Abù-Ròf</i>, ed era il principale confidente di
<i>Akòl-Guorgièb</i>. Io avevo conosciuto <i>Ciòl</i> già da un
anno, e me n'ero servito vantaggiosamente nella
esplorazione che feci allora nell'interno del paese.
Or bene, fatti i complimenti d'uso, egli mi disse:
</p>

<p>
— Domani adunque tu verrai a visitare co' tuoi
compagni il Gran-Capo degli <i>Abujò</i>, <i>Akòl-Guorgièb</i>,
ed io ti sarò guida; e, come ho inteso dal tuo
Turcimanno, tu vuoi poscia introdurti fra i <i>Dénka
Abialàñġ</i>; ma io non ti consiglierei davvero a mettere
in pericolo la tua vita....
</p>

<p>
— Come?... non ti capisco, io dissi, sappi che
anche l'anno passato ne visitai la tribù presso le
rive del canale <i>Tarciàm</i>, e vi fui ricevuto con molta
cordialità dal loro capo <i>Fadièt-Niàr-Buòn</i>, a cui
promisi anzi che mi sarei stabilito con alcuni miei
compagni nella tribù stessa; ed egli se ne mostrò
soddisfattissimo. Come dunque or tu mi dici, o <i>Ciòl</i>,
che non mi consiglieresti d'introdurmi fra gli <i>Abialàñġ</i>
perchè metterei in pericolo la mia vita?
</p>

<p>
— <i>Ciòl</i> allora mi raccontava che un mercante
turco essendo passato di là colla sua barca, ed
avendo veduto delle donne che attignevano acqua al
fiume, le rapì a tradimento, ed uccise cinque persone.
«Immaginati adunque, egli mi diceva, quanto
gli <i>Abialàñġ</i> debbono essere irritati contro i Bianchi,
<span class="pagenum" id="Page_111">[111]</span>
fra i quali essi non sanno ancora ben distinguere
il <i>Frangi</i> dal <i>Turco</i>, come lo so io.»
</p>

<p>
— E quante erano, io domandai, quelle donne?
</p>

<p>
— Erano nove, tutte donne maritate, ed una
fanciulla sugli otto o nove anni, che son dieci. Ora
gli <i>Abialàñġ</i> sono nelle furie, e cercano ogni mezzo
per riavere le loro donne, o per vendicarsi contro
i Bianchi.
</p>

<p>
— Senza dubbio, soggiunse quindi il <i>Ràies</i> della
mia barca, queste sono le dieci schiave, di cui mi
parlò quel Negro <i>scìluk</i>, le quali, o signore, io volevo
farti vedere in <i>Hèllat-Kàka</i>.
</p>

<p>
— Certamente!... io risposi; poi rimasi silenzioso
per qualche minuto, colla testa appoggiata alle
mani, pensando a quello che avrei dovuto fare. Mi
scossi alla fine ed esclamai: Oh! s'io potessi francheggiar
quelle donne e ridonarle alle proprie famiglie!...
che opera santa!... qual trionfo per
me ritornando con esse nella loro tribù!... con
quanto giubilo vi sarei da tutti ricevuto!...
</p>

<p>
— Senti, amico, io dissi a <i>Ciòl</i>, tu devi pure
sapere ove ora si trovano le dieci donne <i>Abialàñġ</i>....
</p>

<p>
— Lo so di certo che si trovano in <i>Hèllat-Kàka</i>.
Io e alcuni <i>Abialàñġ</i>, poco tempo dopo che furono
rapite, le vedemmo da questa riva passare in barca,
e le seguimmo co' passi e coll'occhio fino al momento
dello sbarco. Allora abbiam chiamato l'uomo
bianco, che ci rispose per mezzo di un interprete,
e ci domandò che cosa volevamo da lui. Noi chiedemmo
<span class="pagenum" id="Page_112">[112]</span>
di comperare le schiave, ma non è stato
possibile d'accordarci nella qualità del prezzo, poichè
egli pretendeva piastre egiziane, e noi non potevamo
dare che vacche.
</p>

<p>
— Ebbene; saresti tu disposto, o <i>Ciòl</i>, di venire
con noi in <i>Hèllat-Kàka</i>?... Io sono risoluto di
liberar quelle donne, e di liberarle senza piastre
egiziane.
</p>

<p>
— E perchè no, rispose <i>Ciòl</i> un po' titubante;
quando io sono con voi non ho di che temere. — Disse
poi ad alcuni Negri di avvertire il Gran-Capo
della sua partenza, e montò in barca.
</p>

<p>
I missionari tedeschi, ch'erano meco, approvavano
la mia risoluzione; e ciò m'era di grande
conforto. Il <i>Ràies</i> però mi diceva:
</p>

<p>
— Vedi bene, o signore, che ti metti in un bel
cimento; spero tuttavia che tu n'esca al meglio, e
conta pure sulla fedeltà mia e de' barcaiuoli.
</p>

<p>
— E più che in ogni altro, io soggiunsi, pongo
la mia confidenza in Dio; Egli mi aiuterà, ne son
certo. Volgi, o <i>Ràies</i>, la prora al sud, fa spiegare
la vela, e ritorniamo ad <i>Hèllat-Kàka</i>.
</p>

<hr class="tbs" />

<p>
Era il mezzodì del 19 febbraio quando partimmo,
e alle tre ore circa pomeridiane fummo in <i>Hèllat-Kàka</i>.
Appena arrivati, io e i tre missionari tedeschi
<span class="pagenum" id="Page_113">[113]</span>
Francesco Morlang, Antonio Kaufman e Giuseppe
Lanz, col turcimanno <i>Cher-Allàh</i> e col servo
<i>Ciòl</i>, preceduti dal <i>Ràies</i>, movemmo difilati al luogo
delle schiave <i>Abialàñġ</i>. Il Ràies già conosceva l'<i>uakìl</i>
(il rappresentante), a cui erano state affidate;
ed egli doveva presentarmi a lui in persona. Noi
seguivamo taciturni il <i>Ràies</i>; ed eccoci finalmente
al quartiere degli schiavi, uomini e donne, ch'era
formato d'una specie di fila di capanne male allineate,
le quali avevano qualche cosa di squallido
e di desolante. — Mi sentii mancare il cuore quando
le vidi. — Io volli osservare di dentro la prima,
ch'era assolutamente vuota, con nessun altro mobile
che un mucchio di paglia stomachevole pel
sudiciume, gettata in un canto, sulla nuda terra,
resa dura dai tanti piedi che l'avevano calpestata.
Tutte le altre capanne erano abitate da schiavi,
alcuni dei quali erano seduti fuori a prender aria
perchè non ammalassero, legati come fossero cani
rabbiosi. E sebbene non fossero là che da pochi
giorni, io non vidi tra loro che uomini tristi, cupi,
imbrutiti, e donne deboli e scoraggiate, donne che
non erano più donne, ma che erano proprio a livello
dei loro compagni.
</p>

<p>
— Quale è la capanna, io chiesi al <i>Ràies</i>, delle
schiave <i>Abialàñġ</i>?
</p>

<p>
— Eccola qui, egli rispose.
</p>

<p>
La porta di quella capanna era aperta ed attraversata
da un <i>angarèb</i> (letto arabo), sul quale stavasi
<span class="pagenum" id="Page_114">[114]</span>
sdraiato un giovane dongolèse, che vedendoci
a comparire si alzò presto in piedi, si ritirò in disparte
e fu tanto sorpreso di questa nostra improvvisa
venuta, che dimenticò di farci que' complimenti
che sogliono sempre farsi da un mussulmano.
</p>

<p>
— Sono qui le schiave <i>Abialàñġ</i>? io gli domandai.
</p>

<p>
— Appunto, egli rispose, sono in questa capanna.
</p>

<p>
— E quante sono?
</p>

<p>
— Ora son nove; erano dieci, ma la decima,
che è una giovinetta di otto o nove anni, se l'ha
presa seco nella barca il suo padrone, il quale
si recò pel paese dei <i>Nuèr</i> per comperare del
grano.
</p>

<p>
— Tornerà egli presto?
</p>

<p>
— Fra pochi giorni; così egli promise.
</p>

<p>
— E queste schiave quando saranno poste in
vendita?
</p>

<p>
— Appena il padrone sarà ritornato.
</p>

<p>
— Avrei desiderio io di comperarle; e tu, m'immagino,
avrai facoltà di venderle, in mancanza del
padrone.
</p>

<p>
— Veramente io non sono l'<i>uakìl</i>, rispose, ma
vado a chiamartelo, e son qui subito.
</p>

<p>
— Aspetta.... intanto ci permetterai di dare
un'occhiata alle schiave, n'è vero?
</p>

<p>
— Quando non volete altro, questo posso fare
anch'io.
</p>

<p>
Egli tirò in disparte l'<i>angarèb</i> che, come dissi,
<span class="pagenum" id="Page_115">[115]</span>
attraversava la porta della capanna, e poi se n'andò
per l'<i>uakìl</i>, e noi entrammo.
</p>

<hr class="tbs" />

<p>
No, non le descrivo.... non voglio descriverle....
non posso; mi sento l'anima troppo inclinata a
maledire ed imprecare contro i trafficanti di schiavi!
Sarei d'altronde ben crudele se volessi mettere alla
tortura tanti spiriti gentili, cui toccasse di leggere
questa pagina lacerante e sanguinosa. Faccio riflettere
solamente che sono nove giovani madri ch'io
dovrei descrivere appena strappate all'amore dei
loro cari; sono madri per la perdita delle quali
si disperano i mariti, e bambini lattanti le piangono
e ne bramano il latte; sono madri strozzate fra i
ceppi più duri; sono madri che avanti d'essere
rapite non han potuto dare l'ultimo amplesso all'amata
famiglia; or eccole lì accovacciate fra le
loro immondezze, ignude, smunte, affamate, le quali,
dopo d'avere indarno invocata la morte, aspettano
coll'apatia dell'abbrutimento di mutar destino! Oh
tremendi giudizi di Dio! io dicevo rivolgendomi
convulsivamente ai compagni, e torcendo in cento
guise le mani, senza sapere quello che mi facessi;
non posso più reggere a questa vista! quanta espressione
di dolore e di angoscia su que' volti e su
quegli occhi, che più non piangono! ah! no, il
<span class="pagenum" id="Page_116">[116]</span>
cuore non ha più lagrime da spandere; esso non
ha altro che sangue, e manda sangue tacitamente!
Ah! Cristo Gesù, io sclamai alzando gli occhi al
cielo, Voi, che a così caro prezzo avete redenta
l'umanità intiera dalla schiavitù di satana, deh!
salvate tante creature infelici anche dalla schiavitù
degli uomini!...
</p>

<p>
Ah! sì; tutti unanimi innalziamo ardenti voti a
Dio, perchè l'Associazione Internazionale per l'esplorazione
e l'incivilimento dell'Africa Centrale, fondata
a Bruxelles il 12 settembre 1876, dietro l'iniziativa
di S. M. il Re dei Belgi, consegua presto
il nobile e santo suo scopo! e ci sia dato di sollevare
un grido in nome di Dio stesso perchè questa
orrenda macchia dell'onore umano sia levata
per sempre dalla faccia del mondo! E voi madri,
specialmente, voi che avete appreso accanto alla
culla dei vostri figli ad amare l'umanità, a simpatizzare
con tutti coloro che soffrono; in nome del
sacro amore di madre, in nome delle vostre gioie
materne, in nome della sollecitudine tenera e profonda
colla quale dirigete le giovani vite, in nome
delle vostre ansietà per l'avvenire dei vostri figli,
ve ne scongiuro, abbiate pietà della madre che ha
un cuore come il vostro, ed a cui non è conceduto
di proteggere, di guidare e di educare il figlio
delle sue viscere! Per l'ora dolorosa dell'agonia
di vostro figlio, per la rimembranza del suo sguardo
moribondo che non potrete obliare giammai, per
<span class="pagenum" id="Page_117">[117]</span>
quegli ultimi gridi che hanno lacerato il vostro cuore
quando non potevate nè salvarlo nè sollevarlo, per
la desolazione di quella culla vuota e di quella camera
silenziosa, io ve ne scongiuro, abbiate pietà
di quelle madri, a cui il traffico degli schiavi strappa
nei paesi dell'Africa Interna i loro figli, e pregate
il Signore, come sapete voi pregarlo, perchè finisca
una volta tanta sventura!!..
</p>

<hr class="tbs" />

<p>
Mentre noi contemplavamo inorriditi quelle miserabili
creature trattate colla più ributtante crudeltà,
sopraggiunse l'<i>uakìl</i>, cui erano state affidate le schiave
da vendere. Questi appena mi vide, mi salutò per
nome, e disse d'avermi veduto più volte in <i>Chartùm</i>;
e poi salutò il <i>Ràies</i>, e gli chiese:
</p>

<p>
— Che cosa desidera da me questo tuo signore,
che mi mandò a chiamare?
</p>

<p>
— Egli desidera di comperare le schiave che si
trovano in questa capanna.
</p>

<p>
— Così è, io soggiunsi, bisogna che le comperi
per ricondurle nella loro tribù, ch'io debbo visitare
per ordine superiore.
</p>

<p>
— E tu lo sai, o signor mio, a quale tribù esse
appartengono?
</p>

<p>
— Lo so di fermo che son donne <i>Abialàñġ</i>, senza
le quali non mi sarebbe possibile d'introdurmi nel
<span class="pagenum" id="Page_118">[118]</span>
loro paese; e so tante altre cose, che è inutile ch'io
ti ripeta, perchè tu pure le sai meglio di me.
</p>

<p>
A questo punto l'<i>uakìl</i> mi pregò di seguirlo,
e mi condusse sotto un'acacia, ove eravam soli, e
là s'impegnò un dialogo importante che durò più
di mezz'ora; e finalmente io conchiusi, avvicinandomi
alla capanna delle schiave:
</p>

<p>
— Senti; a me sembra che si potrebbe accomodare
ogni cosa chiamandomi io debitore verso
il tuo padrone del prezzo che sarà tra noi convenuto;
prezzo che verrà da me consegnato a lui in
<i>Chartùm</i>. E tu che ne dici?
</p>

<p>
— È impossibile; così non mi ci posso adattare
assolutamente. Il mio padrone è troppo scaltro da
non vedere che in <i>Chartùm</i> egli non potrà legalmente
esigere da te il prezzo delle schiave, ancorchè
tu te ne obblighi con uno scritto.
</p>

<p>
— E dunque?... cedimi, io dissi, medesimamente
le schiave; e potrai rispondere al tuo padrone
ch'io le ho volute ad ogni modo; che se
egli avrà delle pretensioni su di esse, io saprò rispondergli
davanti al Divano e al mio Consolato
in <i>Chartùm</i>, dacchè io conosco benissimo la maniera
colla quale le ha rapite, a tradimento, ferendo
non so quante persone, ed uccidendone cinque, tre
uomini e due donne; gli dirai che tu hai dovuto
consegnarmele, poichè altrimenti, arrivato in <i>Chartùm</i>,
io n'avrei mosso lamento contro di lui e contro
di te presso le autorità competenti.
<span class="pagenum" id="Page_119">[119]</span>
— L'<i>uakìl</i>; così meno ancora, disse, mi ci posso
adattare.
</p>

<p>
— Ebbene, non c'è tempo da perdere; disciogli
intanto dai legami le schiave; pel resto vedrai tu
poi come meglio giustificare il tuo procedere davanti
al padrone.
</p>

<p>
Il <i>Ràies</i> della mia barca e alcuni dongolèsi
ch'erano presenti all'ultima parte del dialogo, cercavano
di persuadere l'<i>uakìl</i> a condiscendere a'
miei desideri. L'<i>uakìl</i>, perplesso da prima, messo
un sospiro, alla fine s'indusse a fare sciogliere le
schiave per consegnarmele. Un servo, dietro l'ordine
avuto, cominciò a levare le pesanti catene
che stringevano i piedi delle sventurate; un altro
servo con un coltellaccio tagliava i grossi legami
di pelle che tenevano raccomandata al collo di
esse una stanga lunga e forcuta; le mani erano già
sciolte, nè si legavano a tergo che durante la notte.
Frattanto il Negro <i>Ciòl</i> e il mio turcimanno <i>Cher-Allàh</i>
confortavano quelle povere donne, assicurandole
che noi eravamo venuti per liberarle e per
ricondurle alle loro case.
</p>

<p>
La cosa fin qui era andata a meraviglia; di meglio
non s'avrebbe potuto sperare, ed io pregavo il Signore
perchè avesse a terminare felicemente; non
vedevo l'ora però di trovarmi al sicuro nella barca
colle povere schiave, e di partir presto da <i>Hèllat-Kàka</i>.
Un andirivieni ch'io osservavo da un quarto
d'ora in poi di certuni, accigliati in viso, che mormoravano
<span class="pagenum" id="Page_120">[120]</span>
non so che tra' denti... alcune espressioni
che udivo da certi altri... ecco davvero un
brutto affare per quello sfortunato mercante!...
l'<i>uakìl</i> non avrebbe dovuto cedere alle pressioni
di quel signore!... E vi fu chi disse: le schiave
non sono ancora partite, e non se n'andranno!..
a momenti saranno qui gli Arabi muniti di lancia,
e stiamo a vedere come se la caverà questo signore.
Tutto ciò m'impensieriva assai, e mi faceva temere
qualche brutto tiro da parte specialmente degli
Arabi. Io raccomandai al <i>Ràies</i> e al mio Turcimanno
di starsene bene all'erta e di avvisarmi appena
s'accorgessero d'un allarme. — Le schiave
erano pronte e noi eravamo lì lì per partire, quando
tutt'a un tratto il <i>Ràies</i> mi si presenta con gli
occhi spalancati, e mi dice: Signore t'arresta per
carità!... entrino le schiave nella capanna... son
qui gli Arabi armati contro di noi... ti raccomando
prudenza se ti è cara la tua e la nostra
vita. — Poco dopo eccoci circondati da uno stuolo
di Arabi, il cui Capo:
</p>

<p>
— Che vuol dire tutto questo, gridò ad alta
voce, rivolgendosi vivamente verso di me; sappi
che noi rispondiamo d'una maniera sola a chiunque
abbia delle pretensioni in questo nostro paese;
e che il miglior partito che tu possa scegliere è di
andartene via tosto co' tuoi compagni e di lasciare
le schiave che costano denaro.
</p>

<p>
— <i>Hàder</i>, eccomi pronto a' tuoi cenni, io risposi
<span class="pagenum" id="Page_121">[121]</span>
con un accento tanto sommesso quanto il suo
era prepotente, e fatto cenno a' miei compagni di
seguirmi, senza dir altro, presi il sentiero che conduceva
alla barca.
</p>

<p>
Dopo alquanti passi mi accorsi d'avere a fianco
l'<i>uakìl</i>; lo guardai fiso senza dir verbo; ed egli
non trovava parole per assicurarmi che non era
complice per nulla in ciò ch'era avvenuto, che non
aveva neanche sospettato che un orecchio straniero
avesse spiato il nostro colloquio e l'avesse poi
riferito agli Arabi, ch'era spiacentissimo di questo
incidente; e mi pregava, mi scongiurava a non
giudicarlo severamente; e a prova di quanto asseriva,
mi prometteva che avrebbe fatto di tutto per
darmi in mano le schiave prima ancora che sorgesse
il sole del giorno dopo.
</p>

<p>
— Staremo a vedere, gli dissi; io adunque non
partirò che domani; e tu rifletti intanto che senza
le schiave non potrò visitare la tribù degli <i>Abialàñġ</i>,
e me n'andrò difilato a <i>Chartùm</i>, ove hai
moglie e figliuoli, ed ove spero di rivederti. Vedi
bene che allora non ti rincresca, ma troppo tardi,
di non avermi consegnato quelle donne.... <i>selàm
aalèk</i> (io ti saluto); e lo lascia così.
</p>

<p>
<span class="pagenum" id="Page_122">[122]</span>
</p>

<p>
Come fummo tutti in barca, ordinai al <i>Ràies</i> di
scostarla dalla riva e di gettar l'áncora per evitare
ogni possibile assalto, durante la notte, da parte
degli Arabi. Le armi da fuoco erano cariche; non
era a temer nulla; potevamo riposarci tranquilli.
Ma io non avrei potuto dormire, e non dormii; la
mia anima era troppo agitata: pensavo alle schiave
<i>abialàñġ</i>, al grave pericolo incorso in <i>Hèllat-Kàka</i>,
alle ultime parole dell'<i>uakìl</i>, che avrebbe fatto di
tutto... per darmi in mano le schiave... prima
che sorgesse il sole di domani... e speravo che
ciò sarebbe avvenuto, che Dio avrebbe esaudito i
voti ardenti del mio cuore... e m'immaginavo di
vederle in barca con noi riboccanti di gioia per la
libertà ottenuta... Oh! il senso della libertà quanto
è sublime!... Come sarà bello, come sarà dolce
per queste povere madri di rivedere le proprie famiglie,
e di contemplare il volto dei loro figliuoletti
resi ancora più cari dalle rimembranze dei
pericoli corsi e dei crudeli timori di non più rivederli!
Oh! quanto ci saranno grati i mariti, ai
quali avremo ridonate libere le mogli! E tutta la
tribù quale opinione non concepirà di noi! Quanto
bene fra loro ci sarà dato di fare, coll'aiuto di
Dio!... È vero che la Missione cattolica è stata
richiamata dal fiume <i>Bianco</i> a cagione del terribile
clima che non permette ai Missionari di vivere,
fatte poche eccezioni, più di due o tre anni; ma
coi debiti riguardi e colla grazia del Signore, scegliendo
<span class="pagenum" id="Page_123">[123]</span>
una stazione migliore di quella di <i>Chartùm</i>
e di Santa Croce, qual sarebbe la stazione ch'io
vorrei stabilire nella tribù degli <i>Abialàñġ</i> presso il
canale <i>Tarciàm</i>, perchè non potremo noi vivere?...
Sono vissuto anch'io... Ah! sì, io farò tutto il
possibile affinchè Roma conceda, almeno a noi missionari
italiani, di ritornare fra questa tribù.
</p>

<p>
Con tali pensieri passai tutta la notte; e già cominciava
a sorgere il mattino, e dalla parte di <i>Hèllat-Kàka</i>,
ove tenevo fissi gli sguardi, non vedevo
a comparire nessuno. Presto sorgerà il sole, dicevo,
e l'<i>uakìl</i> non si farà vedere nè solo nè colle
schiave; ormai ho perduta ogni speranza! Povere
schiave! quanto io vi compiango! qual piena di
angoscie e di patimenti vi aspetta! poteste almeno
confortarvi in Dio e in una futura giustizia, chè
allora meno tremenda vi si presenterebbe la vita;
ma languire nella degradazione, subire il giogo di
una barbara servitù, perdere gradualmente la facoltà
di sentire, senza una speranza di felicità più o meno
vicina... questa deve essere la prova più crudele,
io penso, che l'uomo possa sostenere quaggiù.
</p>

<p>
— Ecco che il sole si alza, mi diceva il <i>Ràies</i>,
e l'<i>uakìl</i> non s'è ancora veduto; veramente... mi
pare che due uomini s'avanzino; eccoli là, o signore;
e vengono dal quartiere degli schiavi.
</p>

<p>
— Oh! fosse l'<i>uakìl</i>, io sclamai, che mi desse
qualche buona notizia!... ma io ne temo assai.
</p>

<p>
— Sì, è proprio lui in persona... è lui in compagnia
<span class="pagenum" id="Page_124">[124]</span>
di un <i>faqìh</i> (sacerdote) dongolèse ch'io pure
conosco; e vengono, senza alcun dubbio, per concertare
qualche cosa di buono intorno alle schiave;
altrimenti non si sarebbero lasciati vedere.
</p>

<p>
Di fatto, l'<i>uakìl</i>, giunto col <i>faqìh</i> a trenta o
quaranta passi dalla riva del fiume, mi chiamò per
nome, dicendo che gli premeva di parlare con me
solo. — Io feci avvicinare la barca alla riva, smontai,
ed eccomi a lui, ansioso d'ascoltarlo.
</p>

<p>
— Sappi, o signore, egli disse allora, che ier sera
ci unimmo a consiglio in cinque persone, e dopo
lunga e matura deliberazione fu deciso che conveniva
rilasciarti le schiave, a condizione però che tu stesso
te le venga a prendere dalla capanna, ove si troveranno
slegate, senza che nessuno di noi le custodisca.
Ma vieni solo, o accompagnato da due o tre
uomini al più, per non dar troppo nell'occhio.
</p>

<p>
— In una parola, io soggiunsi, voi volete fare
di me un ladro; tuttavia accetto volentieri la vostra
proposta; ma dimmi... non è pericoloso l'esporsi
così di giorno... se ci colgono gli Arabi ci fanno
in brani: tu sai il brutto tiro di ieri, ch'io non
mi sarei mai aspettato.
</p>

<p>
— Sta sicuro, o signore; fidati di me; oggi non
ti può capitar nulla di sinistro; il Capo arabo, che
ti si presentò ieri co' suoi bravi è partito stanotte
per la tratta dei Negri; del resto fu una smargiassata
la sua, perchè ti sapeva <i>Frangi</i> incapace di
vendicarti; non avrebbe fatto così con un <i>Turco</i>.
</p>

<p>
<span class="pagenum" id="Page_125">[125]</span>
</p>

<p>
— E quando debbo venire?
</p>

<p>
— Mezz'ora dopo che noi saremo partiti, rispose;
ma prima permetti che ti dica, in un orecchio, che
sarà bene che tu faccia un regalo, e un bel regalo
a questo <i>faqìh</i>, poichè se la cosa andò a terminare
così, a lui principalmente ne dobbiam dare il
merito.
</p>

<p>
— Che cosa dovrò dargli, che non ho denaro?
</p>

<p>
— Un sacchetto di perline di vetro, che so che
ne possiedi di bellissime.
</p>

<p>
— Ehi! <i>Cher-Allàh</i>! portami qui due sacchetti
di perline di vetro, delle più belle che abbiamo;
e ne consegnai uno all'<i>uakìl</i> e un altro al <i>faqìh</i>, i
quali partirono contentissimi.
</p>

<p>
Passata mezz'ora, me n'andai io pure al quartiere
degli schiavi col missionario Antonio Kaufman,
col turcimanno <i>Cher-Allàh</i> e col Negro <i>Ciòl</i>. — Fuori
delle capanne non vedemmo anima viva;
tutte erano chiuse, ad eccezione della capanna delle
schiave <i>abialàñġ</i>, che se ne stavano dentro ritte in
piedi, bell'e slegate, guardandosi l'una l'altra senza
capirne nulla. — Appena però videro il negro <i>Ciòl</i>
e il turcimanno <i>Cher-Allàh</i> mandarono un grido
di gioia, che mi fece piangere di tenerezza; ma io
tosto imposi loro silenzio con un movimento della
mano; e <i>Ciòl</i> e il Turcimanno fissarono gli occhi
sopra gli occhi loro in modo così grave ch'esse
dovettero subito immaginarsi che avvenisse qualche
cosa di straordinario. — Zitto, o sorelle, disse <i>Ciòl</i>,...
<span class="pagenum" id="Page_126">[126]</span>
parlate piano,... potrebbero sentirci gli Arabi,...
e allora voi siete perdute;... noi siamo ladri...
ladri buoni venuti per furarvi di soppiatto, e per
liberarvi dalle mani dei ladri cattivi;... vi raccomando
il maggiore silenzio. — E tutti uscimmo
con precauzione dalla capanna, senza che ci vedesse,
o che ci volesse vedere, nessuno. — Quel <i>faqìh</i>,
che Iddio lo benedica! non poteva aver meglio
disposto le cose. — La via che dal quartiere degli
schiavi metteva alla barca era calcolata un quarto
d'ora di cammino; ma noi l'avremo fatta... in
cinque minuti.
</p>

<hr class="tbs" />

<p>
Or eccoci in barca, al sicuro. — Sii lodato, o
mio Dio, io dissi fra me, che traesti queste creature
infelici dalla casa della servitù! Ah! perchè esse
non sanno lodarti e ringraziarti con me! In mezzo
a tanta gioia, il mio cuore ribocca di compassione
per loro che non t'intendono e non ti sentono;
ma verrà tempo.... sì verrà.... e venga presto,
in cui possano intenderti e sentirti.... e allora
piovan pure sopra di loro le sventure come un diluvio
da tutte parti, ch'esse troveranno rifugio nel
tuo seno, o Dio di libertà!...
</p>

<p>
— Ah! Ah! presto, io dissi poi loro che mi
guardavano aprendo i grandi occhi attonitamente,
<span class="pagenum" id="Page_127">[127]</span>
voi vedrete e abbraccerete i vostri mariti e i vostri
figliuoli.... siete voi contente così?...
</p>

<p>
— Presto! ripeterono in coro, quasi non comprendessero
il significato di quelle parole. Io dico
ch'esse credevano di sognare. — Nella loro testa
tutto era tenebre e confusione. A primo tratto quelle
povere vittime, consunte ed imbrutite dalle privazioni
e dagli acerbi maltrattamenti, stentavano a
comprendermi; tutto il loro sangue a quelle mie
parole — presto voi vedrete e abbraccerete i vostri
mariti e i vostri figliuoli, — era rifluito verso il
cuore; cangiossi il colore delle loro labbra, e le
vidi quasi venir meno. Una specie di languore, un
inesprimibile bisogno di riposo invadeva le loro
membra; ed i nervi che si trovavano in una violenta
tensione dall'istante del loro rapimento, cedevano
ora sotto l'influenza d'un profondo sentimento
di sicurezza.
</p>

<p>
— Lasciamole riposare qualche ora, io dissi, e
tu, cuciniere, prepara intanto da mangiare anche
per queste povere donne, che debbono sentirsi sfinite.
</p>

<p>
Dormirono quasi tre ore continue; dormirono un
sonno tranquillo, come non l'avevano ancora fatto
dopo quel momento terribile, in cui erano state rapite.
Svegliatesi bevettero del brodo e mangiarono
qualche cosa con gusto; quindi parvero rinvenute
da morte a vita. — Mi fissavano gli occhi addosso,
e si sforzavano d'esprimermi in cento modi i loro
<span class="pagenum" id="Page_128">[128]</span>
ringraziamenti, la loro gratitudine, perchè le avevo
liberate dalle mani dei Bianchi cattivi, come dicevano,
cominciando così a distinguere anch'esse Bianchi
da Bianchi.
</p>

<p>
— No, non ringraziate noi, io diceva loro, ringraziate
Iddio, e a Lui siate grate perchè è Lui,
che vi ha liberate; è Lui che per mezzo della nostra
coscienza ci ha obbligati a fare verso di voi
quello che abbiam fatto, e che ci obbliga a fare
sempre così in simili circostanze. — Parlai loro della
grandezza di Dio, d'un Redentore pieno di compassione,
e di una celeste patria — Donai quindi a
ciascuna un piccolo Crocifisso dicendo: ecco qui il
Redentore di tutti, il figliuolo di Dio che, fattosi
uomo, nella natura umana volle morire sulla Croce
per salvare tutti noi dalla schiavitù di satana. Io
volendo essergli seguace giurai d'imitarlo additando
agli uomini le vie del bene, e procurando di emancipare,
se mi fosse possibile, tutti gli schiavi, anche
a costo di espormi ai più gravi pericoli, acciocchè
nessuno sia costretto a vivere separatamente dalla
sua famiglia, da' suoi parenti ed amici, e a morire
in terra lontana. Così ho fatto con voi, sorelle mie,
perchè questo Crocifisso mi ha insegnato a fare così.
Sicchè voi, tutte le volte che vi rallegrerete della
vostra libertà la quale avete ricuperata, ricordatevi
che la dovete a Lui, a questo Crocifisso, e a Lui
mostrate la vostra riconoscenza amandolo sempre.
E ogni volta che vedrete questo Crocifisso, pensate
<span class="pagenum" id="Page_129">[129]</span>
alla vostra emancipazione; pensate a ciò che Egli
ci ha insegnato cioè, l'amore a Dio soprattutto e
l'amore al prossimo nostro per l'amore che dobbiamo
a Lui.
</p>

<p>
Tutto ciò dissi loro per mezzo del mio buon turcimanno
<i>Cher-Allàh</i>, il quale piangeva ripetendo
queste dottrine, che per lui non erano nuove, ma
le udiva ogni giorno da me, che lo apparecchiavo
a farsi cristiano; e le riceveva con quella fiducia
e con quella docile fede che l'Evangelo richiede;
e siccome le sentiva profondamente, così sapeva
esporle con tanto affetto e con tale efficacia da far
vibrare nei cuori di quelle povere Negre alcune
corde rimaste sino allora silenziose.
</p>

<p>
Io non potrò dimenticare mai il giorno 20 febbraio
1860, che fu per me uno dei più bei giorni
della mia vita!
</p>

<p>
Giorno stupendo sotto tutti gli aspetti! Le acque
biancastre del fiume si agitavano un poco per il
vento leggiero, che, contro il solito, spirava dal sud
favorevole al nostro cammino, e scintillavano ai
raggi del sole. Ad un'ora pomeridiana partimmo da
<i>Hèllat-Kàka</i> a vele spiegate e a seconda della corrente.
</p>

<p>
In meno di due ore, gridò il <i>Ràies</i>, noi saremo
sulle rive dei <i>Dénka Abujò</i>; e il Negro <i>Ciòl</i> lo ripeteva
alle donne <i>abialàñġ</i>.
</p>

<p>
Quante inesprimibili sensazioni non doveano essere
racchiuse nei cuori di quelle Negre all'avvicinarsi
<span class="pagenum" id="Page_130">[130]</span>
della barca alla loro tribù! Chi avrebbe potuto
indovinare tutto ciò che agitavasi nel loro seno!
Avrei scommesso ch'esse non osavano credere a
quella gioia incomparabile che le attendeva, e
tremavano internamente che uomo gliela potesse
rapire.
</p>

<hr class="tbs" />

<p>
Giunti alle sospirate sponde degli <i>Abujò</i>, molti
Negri eran là che ci aspettavano ansiosi di sapere
s'io fossi riuscito a liberare le schiave. <i>Ciòl</i> fu il
primo a smontar sulla riva. Tutti i Negri gli corsero
intorno per sentire dalla sua bocca... cose
nuove, cose grandi, inaudite, mentre vedevano che
le schiave <i>abialàñġ</i> erano ritornate libere. Ciòl raccontò
loro qualche cosa in fretta perchè gli premeva
sbrigarsi e far atto di presenza di sè al Gran-Capo
<i>Akòl-Guorgièb</i>, il quale, come gli fu detto, era nelle
furie perchè egli aveva pernottato fuori della <i>zerìbah</i>
senza il suo permesso.
</p>

<p>
Io smontai pur sulla riva col mio Turcimanno,
e dissi a <i>Ciòl</i>: noi ti seguiremo; ho vivo desiderio
di vedere il tuo Signore, di dargli un affettuoso saluto,
e di offerirgli il regalo, che fin dall'anno passato
gli avevo promesso. Ma ancora stasera voglio
ritrovarmi in barca, poichè penso di viaggiare tutta
la notte, ed essere domani mattina per tempissimo
<span class="pagenum" id="Page_131">[131]</span>
fra gli <i>Abialàñġ</i> per consegnare le donne ai loro
mariti.
</p>

<p>
— Sarà difficile però, rispose <i>Ciòl</i>, che tu possa,
o signore, persuaderle a rimanersene in barca. Nella
notte fa troppo freddo in questa stagione, e perciò
esse non potrebbero dormire. Sono stanche, poverette!
ed hanno bisogno di riposo. Per altro....
interrogale, e vedi che cosa ti risponderanno.
</p>

<p>
Il mio Turcimanno, prima ancora d'interrogarle,
m'avvertiva in un orecchio che con grande suo dispiacere
aveva sentito <i>Ciòl</i> a far loro certi discorsi....
da metterle quasi in dubbio sulla nostra buona
fede....
</p>

<p>
— Basta, basta; ho capito tutto.... Non c'è
tempo da perdere; tu, o mio <i>Cher-Allàh</i>, colla tua
solita prudenza fa di consigliarle a restare in barca,
assicurandole che noi non saremmo capaci di trarle
in inganno. Qualora però esse non vogliano accettare
il tuo consiglio, non insistere, perchè faresti
peggio. Va adunque, e sappimi dire.
</p>

<p>
<i>Cher-Allàh</i> ritornò tosto cogli occhi spalancati
per lo stupore e disse:
</p>

<p>
— Signore, signore, le donne <i>abialàñġ</i> si rifiutano
assolutamente di passare la notte in barca con noi;
esse vogliono andare presso il Capo <i>Akòl-Guorgièb</i>
per riposarsi nelle capanne, ove, dicono, possono
meglio che nella barca ripararsi dal freddo; ma promettono
che domani ritorneranno da noi perchè le
conduciamo nel loro paese.
</p>

<p>
<span class="pagenum" id="Page_132">[132]</span>
</p>

<p>
— Non lo credere, <i>Cher-Allàh</i>; esse non torneranno
più. <i>Ciòl</i> si metterà d'accordo col Gran-Capo,
e da questa bella occasione vorranno tutti e due trar
partito per aumentare il loro bestiame; vedrai che
la cosa andrà a finire così senza dubbio, io dissi a
lui sotto voce.
</p>

<p>
— Dopo averle colmate di tanti benefizi, esse,
ingrate! ti contraccambiano in questo modo....
</p>

<p>
— No, mio caro <i>Cher-Allàh</i>, non parlare così;
queste povere donne non ne hanno la menoma colpa.
Abituate a sentirsi raccontare ed a vedere dalla loro
infanzia tanti pessimi esempi dei Turchi, che sono
bianchi, come possono fidarsi così presto della buona
fede de' Missionari, specialmente se qualcheduno ne
insinui il dubbio nei loro cuori? Tutta la colpa sarà
di <i>Ciòl</i> e del Gran-Capo <i>Akòl-Guorgièb</i>, dato il caso
che mettan su gli <i>Abialàñġ</i> contro di noi, arrogandosi
il merito della liberazione delle schiave per cupidigia
di guadagno, mentre essi ci conoscono perfettamente.
</p>

<p>
— Che cosa risposero adunque le schiave? domandò
<i>Ciòl</i> al mio Turcimanno.
</p>

<p>
— Risposero che vogliono venire presso il Gran-Capo,
e che domani mattina torneranno con noi
alla barca.
</p>

<p>
— Se potranno, io soggiunsi fra me, o se, potendo,
vorranno.
</p>

<p>
I due missionari Antonio Kaufman e Francesco
Morlang desideravano conoscere di persona il Gran-Capo
<span class="pagenum" id="Page_133">[133]</span>
degli <i>Abujò</i>, <i>Akòl'Guorgièb</i>, e chiesero a <i>Ciòl</i>,
se egli credeva opportuno che venissero essi pure
con noi. <i>Ciòl</i> rispose che il suo Signore gli avrebbe
veduti volentieri; e partimmo tutti insieme colle
donne <i>abialàñġ</i>.
</p>

<p>
Trovammo il Gran-Capo accovacciolato davanti
alla sua capanna. Appena lo vidi io corsi a lui per
dargli e per ricevere il saluto che è in uso fra i
<i>Dénka</i>; ma non così i due compagni missionari,
ai quali Ciòl fè cenno, quando furono a una certa
distanza, d'aspettare, ed egli, deposta la lancia e la
clava, si presentò al Gran-Capo, a cui disse ch'erano
miei amici <i>frangi</i> e non <i>turchi</i>; ed io abbassai la
testa in segno di approvazione. Quindi il Gran-Capo
(<i>Bègñ-did</i>) così mi parlò: «sono lieto di conoscere
i tuoi amici e di stringere io pure amicizia con loro;
spero che anch'essi serberanno cara memoria di
questo mio paese quando saranno lontani; se buone
sono le loro intenzioni verso di me, come sono le
mie verso di loro, la nostra amicizia potrà essere
vantaggiosa ad ambe le parti. Sono quasi le precise
parole che egli pronunciò nell'occasione ch'io lo
visitai la prima volta colla buon'anima del mio compagno
Angelo Melotto<a class="tag" id="tag13" href="#note13">[13]</a>; e come allora, le pronunciò
pure adesso lentamente, a pause, come se
le avesse studiate prima, e facesse di tratto in tratto
<span class="pagenum" id="Page_134">[134]</span>
uno sforzo per rammentarsele. Finalmente essi furono
ammessi al suo cospetto, e gli s'inchinarono
più volte, mentre egli stette fermo al suo posto, immobile,
guardandoli fissamente senza dir nulla.
</p>

<p>
Poco dopo il Gran-Capo ordinò a un suo servo,
che gli stava vicino osservandolo attentamente e in
atteggiamento di umile venerazione, che stendesse
due pelli sul terreno per sederci, e ci fece portare
del latte.
</p>

<p>
Io gli presentai il regalo che fin dall'anno passato
gli avevo promesso, e che consisteva in un paio
di babbuccie rosse, in una <i>fàrda</i> (veste che si cinge
alle reni), e in una scure; cose ch'egli aveva molto
desiderato, e per le quali mi si mostrò obbligatissimo.
Dopo di che ci diede licenza di ritirarci in
una grande capanna che era stata apparecchiata per
noi; ed egli ordinò a <i>Ciòl</i> di condurgli davanti le
schiave <i>abialàñġ</i>, colle quali parlò a lungo fino a
notte, ma non ho potuto sapere di che cosa. Poco
dopo ci venne apprestata la cena, cioè pasta di <i>duràh</i>
cotta nel latte. Durante la cena io sentii <i>Akòl-Guorgièb</i>
a disputare e a discutere calorosamente con
alcuni.
</p>

<p>
Erano le nove pomeridiane quando comparve sull'uscio
della nostra capanna il Turcimanno con due
Negri.
</p>

<p>
— Vi presento, o signori, ei diceva, due Negri
<i>abialàñġ</i>; questi è il marito di una di quelle donne,
che voi avete riscattate; e quest'altro è il fratello
<span class="pagenum" id="Page_135">[135]</span>
della giovinetta che non si trovava nella capanna
delle schiave in <i>Hàllat-Kàka</i>, perchè il Turco se
l'aveva condotta via in barca.
</p>

<p>
I due <i>Abialàñġ</i>, deposte le lance, ci baciarono
la mano e ci fecero mille ringraziamenti; ma il fratello
della giovinetta.... oh! quanto era contristato!
Io lo confortai come ho potuto, e dissi all'altro:
</p>

<p>
— E tu, domani di buon'ora, potrai andartene
con tua moglie per terra fra gli <i>Abialàñġ</i>; o se la
via è troppo lunga, vieni con noi in barca, è ce ne
andremo tutti insieme, e più presto, se il vento non
ce lo impedisce.
</p>

<p>
— Magari potesse farlo! sclamò il Turcimanno,
volgendosi indietro per paura che qualchedun'altro
l'avesse sentito; ma egli nol può. <i>Akòl-Guorgièb</i> non
gliel permette; egli pretende dagli <i>Abialàñġ</i> il prezzo
di due vacche per ogni donna.
</p>

<p>
— Come s'intende! che cosa ha da fare egli
colle donne? Le donne sono state liberate da noi,
e a noi sta di consegnarle ai loro mariti.
</p>

<p>
— Pur troppo è così; ma la cosa andò a finire
nè più nè meno di quello che tu, o mio signore, hai
preveduto. Ecco il motivo della calorosa discussione
di poco fa tra questo povero Negro e il Gran-Capo.
</p>

<p>
Il Turcimanno non aveva ben terminate quest'ultime
parole che <i>Ciòl</i> venne a chiamar lui e i due
Negri <i>Abialàñġ</i>, dicendo che il suo Signore voleva
parlare con loro.
</p>

<p>
<span class="pagenum" id="Page_136">[136]</span>
</p>

<p>
<i>Cher-Allàh</i> tornò da me dopo mezz'ora tutto tremante....
</p>

<p>
— Che c'è di nuovo? io gli chiesi.
</p>

<p>
— Ah! signore, <i>Akòl-Guorgièb</i> e <i>Ciòl</i> non son
più quelli di prima, essi non fanno che un gran parlare
a quattr'occhi.... ci deve esser per aria qualche
cosa.... Io non vedo Torà che sorga l'alba per
potermene andare.... Fui a un pelo di prendermi
delle sferzate....
</p>

<p>
— E perchè?
</p>

<p>
— Perchè ho condotto qui da voi i due Negri
<i>abialàñġ</i> senza il suo permesso; e mi disse che guai
a me, se parlerò più con loro, e se mi muoverò più
da questa capanna.
</p>

<p>
Durante la notte nessun di noi potè chiuder occhio.
Per due o tre fessure e per una finestrella della nostra
capanna, noi potevamo osservare un andar continuo
e un venire di gente, un correre, un gridare,
uno strepitar di lance; e le donne a gruppi sulle
porte dei loro abituri presso accesi fuochi che guardavano
con tanto d'occhi, parlavano, gesticolavano
e a momenti mandavano acutissimi strilli; e noi
chiusi là dentro, in mezzo a tanto tafferuglio, senza
capirne nulla.
</p>

<p>
— E che vuol dire tutto questo? io chiesi al
Turcimanno.
</p>

<p>
— Dal senso di qualche discorso che ho potuto
intendere, mi pare, o signore, che sieno venuti degli
<i>Abialàñġ</i>; certo sono i mariti delle donne da noi liberate
<span class="pagenum" id="Page_137">[137]</span>
i quali pretenderanno le loro mogli; e il Gran-Capo
non vorrà cederle, in qualunque modo, senza
il prezzo, come t'ho detto ancora, di due vacche
per ognuna.
</p>

<p>
— E chi sa quello che Ciòl e <i>Akòl-Guorgièb</i> daranno
ad intendere sul conto mio agli <i>Abialàñġ</i>?
</p>

<p>
— Io indovino; essi daranno loro ad intendere
che tu le hai liberate, quelle donne, per riguardi
dovuti al Gran-Capo, per l'amicizia che tu professi
per lui, e che altrimenti non te ne saresti dato alcun
pensiero. Questo discorso, fra gli altri, fece <i>Ciòl</i> alle
donne, fin da quando eravamo in barca; che ingrato!
</p>

<p>
— Mi dispiacerebbe assai se ciò fosse, perchè così
non solo noi non ne avremmo alcun merito presso
gli <i>Abialàñġ</i>, ma, volendoli visitare, essi non ci riceverebbero
con quelle dimostrazioni di gioia, colle
quali fummo accolti l'anno passato. Non credere
però, o <i>Cher-Allàh</i>, ch'io me ne dolga per me, ma,
se mai, per la nostra missione. Eh! caro <i>Cher-Allàh</i>,
noi, in quanto a noi, ci conviene fare il bene per
il bene; non dobbiamo contar mai sulla lode o sulla
gratitudine che ne possono derivare, chè quasi sempre
ne andremmo ingannati; le nostre azioni mirino
a Dio solo, che ne è giusto rimuneratore.
</p>

<p>
<i>Cher-Allàh</i> gettò sopra di me uno sguardo attonito,
come se il suo spirito fosse stato percosso da
una nuova idea, e poscia:
</p>

<p>
— Ah! signor mio, sclamò egli, tu dici il vero.
</p>

<p>
<span class="pagenum" id="Page_138">[138]</span>
</p>

<p>
La mattina il Gran-Capo, <i>Akòl-Guorgièb</i>, si presentò
a noi, e senza cerimonie e riguardi disse: «ritornate
pure alla vostra barca; quanto alle donne
<i>Abialàñġ</i>, penserò io ad inviarle per terra al loro
paese, poichè esse non vogliono venire con voi.»
</p>

<hr class="tbs" />

<p>
Ritornati in barca continuammo il cammino lentamente,
atteso il vento contrario, e con molta cautela,
avendo inteso che altri schiavi erano stati fatti
sulle rive dei <i>Dénka</i>; e anche questa volta fra gli
<i>Abialàñġ</i> da un mercante turco. — A certe svolte
del fiume non era possibile di procedere avanti se
non rimorchiati, e bisognava attenersi alla riva sinistra,
mentre la riva destra era così ingombra di
spessi cespugli e d'alberi spinosi da non permettere
a' barcaiuoli di poter tirare la barca.
</p>

<p>
Eccoci finalmente tra i due canali <i>Tarciàm</i> e
<i>Ñġàen</i>, luogo degli uccisi e delle donne rapite. Qui
il Turcimanno <i>Cher-Allàh</i>, messo piè sulla riva, ode
da alcuni Negri che i due <i>Abialàñġ</i>, da noi veduti
presso il Gran-Capo <i>Akòl-Guorgièb</i>, erano già ritornati
a prendere diciotto vacche, che il Gran-Capo
degli <i>Abujò</i> esigeva quale riscatto delle nove donne;
ode ancora che un altro Turco, oltre a quello che
fece schiave le donne da noi liberate, era passato
di là subito dopo con due barche, e ch'era riuscito
<span class="pagenum" id="Page_139">[139]</span>
ad uccidere a tradimento due uomini e una donna,
e a fare schiavi due donne e un uomo. Il <i>Ràies</i>
della nostra barca asseriva d'averlo veduto in <i>Hèllat-Kàka</i>poco prima della nostra partenza, e ch'era
un inviato del Divano.
</p>

<p>
Verso le quattro pomeridiane dello stesso dì,
mentre io e i miei compagni missionari eravamo occupati
a scrivere nella camera della <i>dahabìah</i> la
quale era ferma e un po' scostata dalla sponda,
quattro Negri <i>Abialàñġ</i> chiamavano il Turcimanno,
dicendo che avrebbero voluto parlargli. Il Turcimanno,
senza che nessuno di noi se n'accorgesse,
si fece condurre alla riva da uno dei nostri giovani
catecumeni, di nome <i>Fathàllah</i>, sopra una piccola
e leggiera piroga ch'era legata a poppa della <i>dahabìah</i>.
</p>

<p>
I Negri lo persuasero facilmente a ritirarsi con
loro in una bassura distante dal fiume circa due tiri
di fucile, ripetendo che avevano interessanti discorsi
da fare con lui. <i>Cher-Allàh</i>, il quale quanto era
buono altrettanto era semplice ed incapace di sospettar
male di nessuno, vi andò, e lo seguì pure
<i>Fathàllah</i>, curioso naturalmente di udire i loro discorsi.
Ma essi, fatte poche parole sulle schiave da
noi liberate, dissero al Turcimanno:
</p>

<p>
— Or tu devi condurci alla barca perchè desideriamo
di vedere e di parlare coi Bianchi che vi
si trovano.
</p>

<p>
— Volentieri, rispose, e vedrete quale accoglienza
sincera e cordiale vi faranno i miei Signori, che son
<span class="pagenum" id="Page_140">[140]</span>
tanto buoni, sapete; e come tali li conoscerete
sempre più quando verranno ad abitare fra voi;
pregate intanto la Gran-Pioggia (<i>Dèn-did</i>, Dio) perchè
ciò avvenga presto.
</p>

<p>
Non appena il Turcimanno e il giovine <i>Fathàllah</i>
presero il sentiero per accompagnarli alla barca, si
sentono colpiti da una lancia vibrata loro alle spalle,
e mandano un fortissimo ed acutissimo lamento.
I barcaiuoli diriggono a quella parte gli sguardi;
veggono i Negri fuggenti e il giovine solo, che con
una corsa da disperato veniva verso il fiume. Essi
gridano allora ad una voce: il Turcimanno, il Turcimanno,
presto si accorra ad assistere il Turcimanno!
A questo grido noi balziamo spaventati
fuori della camera, mentre il giovine catecumeno,
scendendo dalla riva cade colla faccia per terra, nè
più si muove. Io montai tosto sulle spalle di un
barcaiuolo e mi feci portare presso lui, nella fiducia
di battezzarlo.... gli versai l'acqua sul capo dicendo
con voce tremante e convulsa: se sei vivo,
io ti battezzo nel nome del Padre e del Figliuolo
e dello Spirito Santo.... lo chiamai tre volte....
poveretto!... non rispose.... era morto. — La
cruda lancia l'aveva trafitto; e nessun di noi sapeva
comprendere com'egli avesse potuto reggere ad una
corsa così violenta, dopo tanta ferita!...
</p>

<p>
Il Turcimanno, che trovammo disteso per terra,
fu colpito presso la scapula diritta; ma fortunatamente
la lancia non s'internò molto da produrre,
<span class="pagenum" id="Page_141">[141]</span>
a mio avviso, una ferita mortale. Da due barcaiuoli
venne trasportato nella camera della <i>dahabìah</i>, adagiato
in un letto, e subito medicato con arnica.
</p>

<p>
Il cadavere del giovine <i>Fathàllah</i> fu deposto in
quella piroga ch'egli poco prima aveva guidata e
rimorchiato all'altra riva del fiume fra i pianti dirotti
delle giovinette della missione e dei tre superstiti
suoi compagni.
</p>

<p>
Davanti ad una scena sì dolorosa, crudele ed
orribile, lascio pensare ad ognuno come il cuore
di noi missionari dovesse sanguinare internamente.
</p>

<p>
Io, per me, non misi alcun grido: il colpo era
stato troppo profondo, perchè il mio dolore potesse
manifestarsi con lagrime e gemiti. — Ero seduto
solo presso la piroga, e l'occhio avevo fisso al cielo.
</p>

<p>
Intanto era giunta la notte, calma, immobile e
splendida. Le innumerevoli stelle nell'azzurro del
firmamento mi parevano tanti sguardi scintillanti,
aperti, d'un altro mondo sopra la terra intenebrata:
e da quel cielo lontano sentivo come una voce che
mi parlava al cuore parole di conforto e di rassegnazione.
Passai tutta quella notte recitando alcune
preci all'anima del trapassato, ed assistendo il povero
ferito, il quale diceva di sentirsi piuttosto male,
e si godeva ch'io continuassi a parlargli del divin
Redentore e de' suoi patimenti, nei quali egli trovava
un dolce conforto; ed io gli dicevo:
</p>

<p>
— Povero il mio <i>Cher-Allàh</i>! ti senti male n'è
vero...? ed io soffro a vederti così; ma tu non
<span class="pagenum" id="Page_142">[142]</span>
perderai la pazienza nelle tue sofferenze... e quando
ti parrà di non poter resistere al dolore.... mira
Gesù Cristo in croce, che patì tanto per noi...!
</p>

<p>
— Sì, farò come tu mi dici, e Dio m'aiuterà
certo.
</p>

<p>
— Sì, t'aiuterà; pensa che non c'è palpito nè
lagrima d'oppressi che sieno dimenticati da questo
divino Consolatore. Egli porta nel suo cuore paziente
e generoso i dolori di tutto il mondo...
Sopporta adunque pur tu, o fratel mio, con pazienza
e con rassegnazione il dolor tuo, e sta sicuro che,
per quanto è vero che c'è un Dio, verrà il giorno
della retribuzione.... e per tutti.... anche per
quegl'infelici che hanno tentato di assassinarti....
come hanno assassinato il povero <i>Fathàllah</i>; ma
noi vogliam pregare per loro, come c'insegnò Gesù
Cristo....
</p>

<p>
— Sì, padre, tu l'hai detto più volte, che questo
Crocifisso morente in croce perdonò ai suoi crocifissori....
dunque anch'io perdono.
</p>

<p>
<i>Cher-Allàh</i> stringeva colle mani un Crocifisso, e
contemplava con adorazione la maestà di quel volto,
ove splendeva una pazienza sublime, e lo sguardo
divino commosse l'anima di lui sino nelle più intime
fibre. Allora egli mi diede un'occhiata espressiva,
colla quale pareva volesse dirmi qualche cosa....
</p>

<p>
— Parla, parla, o fratel mio, dimmi.... io sono
qui per assisterti in tutto quello che desideri.
</p>

<p>
— Una carità ti domando, o padre.... battezzami
<span class="pagenum" id="Page_143">[143]</span>
subito.... Tu m'hai insegnato che senza il
battesimo, nessuno può entrare nel regno dei cieli
a goder Dio per sempre.... e s'io morissi, e tu
non fossi in tempo di battezzarmi....
</p>

<p>
— Tranquillati, o <i>Cher-Allàh</i>; in questo caso,
il desiderio che tu hai d'essere battezzato supplirebbe
al battesimo di acqua. Tuttavia voglio accontentarti,
abbenchè io non veda che tu sia in pericolo
di morte; spero anzi che tu guarisca, e presto.
</p>

<p>
— Perdona, padre, alla mia ignoranza.... Io
mi metto nelle tue mani.... Quelle cose che tu
mi hai insegnate, le ascoltai volentieri.... e le
credo con tutta l'anima mia.... e provo un piacere
che non ti so dire, a sentirmele ripetere....
ma non saprei recitarle a memoria, perchè io sono
un povero ignorante.... e la memoria specialmente
non mi serve.
</p>

<p>
Io lo disposi a ricevere questo sacramento, e poi
lo battezzai.
</p>

<p>
Da questo momento il cuore di <i>Cher-Allàh</i> riboccò
d'una gioia così grande che m'è impossibile
di esprimerla; bisogna averlo veduto, per averne
una qualche idea; quella gioia, bisognerebbe averla
provata per apprezzarne la grandezza. Egli si sentì
rinascere il cuore, e provò celesti ineffabili emozioni.
Gli acuti dolori che prima sentiva tanto, non voleva
più sentirli.... e non li sentiva più. — Il
sentimento del dolore rimase sopraffatto da quello
della gioia d'esser cristiano, seguace di Cristo; e
<span class="pagenum" id="Page_144">[144]</span>
pregava per tutti, ma specialmente per la conversione
de' suoi fratelli africani.... e pregherà ancora,
mentre egli vive presentemente nella casa dei
Missionari cattolici in <i>Chartùm</i><a class="tag" id="tag14" href="#note14">[14]</a>.
</p>

<p>
Fattosi il mattino, ordinai a quattro barcaiuoli di
prendere con loro una vanga e di seguirmi. Poco
distante dal fiume venne scavata una fossa profonda;
e tornati alla barca, feci levare il cadavere dalla
piroga. Noi sacerdoti coi giovanetti della Missione
recitammo le solite preci pei defunti; e quindi due
compagni del povero <i>Fathàllah</i>, assistiti da due barcaiuoli,
ne portarono il cadavere al sepolcro, preceduti
da tutti noi altri. Fu seppellito in silenzio,
colmata la fossa, ricoperta d'erbe, e benedetto quel
tumulo.
</p>

<p>
Nessuna pietra segna il luogo ove riposa il vostro
fratello — io dissi allora ai giovinetti della Missione
che piangevano — ma il suo e nostro Salvatore
conosce questa tomba, da cui egli risorgerà immortale
per partecipare alla gloria degli eletti. Voi lo
sapete, quanto era buono <i>Fathàllah</i>! Quanta premura
<span class="pagenum" id="Page_145">[145]</span>
metteva nell'apprendere il catechismo! Quanto
desiderava di essere battezzato!... Dio se l'ha voluto
con lui.... sia fatta la sua volontà. E voi,
figliuoli miei, lo dimenticherete mai, il fratello, nelle
vostre preghiere?... procurerete sempre d'imitarne
le virtù...? Tutti abbassarono il capo in segno
d'affermazione, e risposero.... con un gemito!
</p>

<div class="chapter">
<p>
<span class="pagenum" id="Page_147">[147]</span>
</p>

<h2 id="cap6">VI.</h2>

<div class="blockquote">
<p>
Il fiume <i>Jâl</i> — Il <i>Sóbat</i> e i suoi abitanti — Affluenti del
<i>Sóbat</i> e i Negri <i>scìluk</i> — Dall'imboccatura del <i>Sóbat</i> al
lago <i>No</i> — Il <i>Bàhr-el-G¨azàl</i> e i suoi affluenti — I <i>Gnam-Gnàm</i>;
etimologia del nome e cannibalismo di questi popoli.
</p>
</div>
</div>

<p>
Fra i paesi di <i>Hèllat-Kàka</i> e di <i>Dènab</i>, il fiume
<i>Bianco</i> riceve a destra l'influente <i>Jâl</i> che discende
dalle montagne dei <i>Bèrta</i>. Questo influente nel suo
corso da est ad ovest bagna dapprima il paese dei
<i>dénka Beèr</i>, ov'è ingrossato dalle acque di più torrenti;
e quindi il paese degli <i>Agnarkuèi</i><a class="tag" id="tag15" href="#note15">[15]</a>.
</p>

<p>
<span class="pagenum" id="Page_148">[148]</span>
</p>

<p>
Più a sud il fiume <i>Bianco</i> riceve il <i>Sóbat</i> (9°,
11′, 25″ lat. N.), così chiamato dagli stranieri e
dagli Arabi, i quali lo dicono pure <i>Bàhr-el-Mochàda</i>,
fiume dei guadi, perchè molti sono i luoghi, come
io stesso ho potuto osservare, che si passano a guado;
ma i <i>Dénka</i>, che abitano vicino alle rive del fiume
<i>Bianco</i>, l'appellano <i>Kiâti</i>, piccolo fiume, e quelli
che sono lontani <i>Kìdid</i>, gran fiume (<i>kir</i>, fiume;
<i>adìd</i>, grande) per distinguerlo dai piccoli torrenti
che lo ingrossano. Questi nomi diversi io trovo molto
alterati e confusi sopra alcune carte geografiche.
</p>

<p>
Il fiume <i>Sóbat</i> si compone di due rami principali,
l'uno dei quali, che è il più importante, proviene
dal sud, e conserva una direzione costante
verso nord, N. O.; e l'altro deriva dall'est, e procede
verso ovest, S. O.<a class="tag" id="tag16" href="#note16">[16]</a>
</p>

<p>
Il <i>Sóbat</i>, dopo d'essersi riunito col ramo settentrionale
ch'io penso sia l'<i>Addùra</i>, forma, seconda
i ragguagli del viaggiatore Filippo Terranova, ch'io
conobbi in <i>Chartùm</i>, varie isole abitate pressochè
tutte da Negri, fra i quali dai <i>Scìluk</i>, che non posseggono
bestiami, ma son dati alla coltivazione del
<i>màis</i>, dei fagiuoli e del tabacco, che seminano nelle
isole, e ne raccolgono frutti abbondanti. Questi <i>Scìluk</i>
sono pure abilissimi cacciatori di elefanti e di
ippopotami, e vivono in amichevoli relazioni coi
<span class="pagenum" id="Page_149">[149]</span>
<i>Nuèr</i> che si trovano sulla riva sinistra, e coi <i>Dénka</i>
della riva destra, coi quali confinano ad est, N. E.
</p>

<p>
I <i>Dénka</i> del <i>Sóbat</i> sono quasi sempre in guerra
coi <i>Nuèr-Balòk</i>, i quali benchè combattano muniti
di bastone e di lancia, senza lo scudo, pure sanno
farsi temere dai <i>Dénka</i> e da altri Negri, che tremano
al sentirsi pronunciare solamente il nome di
<i>Nuèr</i>.
</p>

<p>
Un giorno Filippo Terranova fu pregato dai
<i>Dénka</i>, presso i quali egli dimorava da circa un
anno, d'unirsi a loro per discacciare i <i>Nuèr-Balòk</i>
dalla riva destra del fiume ove s'erano condotti coi
loro bestiami, trovandovisi buoni pascoli. I <i>Dénka</i>
già contavano sulla vittoria, poichè il Bianco, come
essi lo chiamavano, aveva un cannone di bronzo
che soleva caricare a mitraglia, allo scoppio del
quale i <i>Nuèr</i> spaventati si sarebbero dati a precipitosa
fuga, abbandonando i loro bestiami in mano
al nemico.
</p>

<p>
Il Terranova dovette accondiscendere al desiderio
dei <i>Dénka</i>, e poco dopo eccolo col suo cannone
in mezzo a un migliaio di combattenti di fronte ad
altrettanti <i>Nuèr</i>. Sul principio, dall'una e dall'altra
parte non si faceva che correre di qua di là per
assicurarsi dagli assalti nemici ed impadronirsi di
posizioni vantaggiose; ma tutt'a un tratto i <i>Nuèr</i>
si scagliarono contro i <i>Dénka</i> così improvvisamente,
da non dar loro tempo di prepararsi a resistere
all'impeto dell'assalto, e da costringerli quindi ad
<span class="pagenum" id="Page_150">[150]</span>
una fuga disperata, lasciando il povero Terranova,,
che fatto non aveva ancora un colpo di cannone,
a sbrogliarsela da solo coi <i>Nuèr</i>. Buon per lui che
questi, contenti della vittoria riportata, tornarono
ai loro posti senza darsi il menomo pensiero del
Bianco, il quale col suo cannone rifece con fatica
la strada di prima.
</p>

<p>
I <i>Nuèr-Balòk</i>, che si estendono sulla riva sinistra
del fiume <i>Sóbat</i>, dal 9º fin presso all'8º grado di
latitudine, hanno gli stessi costumi e le stesse abitudini
dei <i>Nuèr</i> che abitano lungo le rive del fiume
<i>Bianco</i>, dei quali parleremo di poi. Questi però sono
più ricchi di bestiami e di grano, e più destri di
quelli del fiume <i>Bianco</i> nel dare la caccia agli elefanti.
</p>

<p>
Durante la stagione delle piogge (<i>charìf</i>), essi
abbandonano la riva del fiume e si ritirano nell'interno
tra il canale <i>Zeràf</i> e il <i>Sóbat</i>.
</p>

<hr class="tbs" />

<p>
Nel 1855 due barche di negozianti arabi s'avventurarono
lunghesso il fiume <i>Addùra</i>, e dopo parecchi
giorni di marcia giunsero ad una tribù di
Negri che si dicevano <i>Scìluk</i>, i quali avevano il
loro re come quelli di <i>Dènab</i>. Questi Negri appena
videro le barche, ch'erano ancorate in mezzo al
fiume, presentarono ai negozianti due bovi, dicendo
che volessero accettarli come segno di buona ospitalità;
<span class="pagenum" id="Page_151">[151]</span>
e siccome intesero ch'erano venuti in cerca
di denti di elefante, fecero loro sperare che sarebbero
partiti colle barche cariche d'avorio. Non parve
vero a que' negozianti d'aver trovato fra quella
tribù tanta cordialità con tanta fortuna; ne ringraziarono
la Provvidenza, e s'affrettarono ad aprire
le casse contenenti perline di vetro, per mostrarne
i campioni. Quindi gli uomini della barca più vicina
alla riva smontarono disarmati, e si sparpagliarono
pieni di fiducia in mezzo ad una moltitudine
di Negri, dai quali vennero tosto assaliti e
barbaramente trucidati, senza che n'andasse salvo
nè pur uno. La gente dell'altra barca, atterrita a
tanto spettacolo, fece presto a discendere il fiume
per non incontrare la sorte dei compagni. Dopo
questo fatale avvenimento, nessuna barca osò più
inoltrarsi su quel fiume.
</p>

<p>
Alquante miglia geografiche a sud, S. E. del paese
dei <i>Nuèr-Balòk</i>, trovansi altri <i>Scìluk</i> sulla riva sinistra
e sulla riva destra del <i>Sóbat</i>, e inoltre lungo
il <i>Ghìlo</i>, che pare sia un ramo del fiume <i>Addùra</i>.
Tutti questi <i>Scìluk</i> però formano una sola e grande
tribù soggetta al medesimo Capo, che come abbiamo
detto ha il titolo di re.
</p>

<p>
Un po' più a sud, S. E. di questi <i>Scìluk</i>, il <i>Sóbat</i>
riceve a destra le acque del <i>Nikàna</i>, che credesi
un ramo settentrionale del <i>Bongiàk</i>. Il <i>Bongiàk</i>
poi sbocca nel fiume <i>Giùba</i> proveniente dal
sud, di cui ignote sono le sorgenti.
</p>

<p>
<span class="pagenum" id="Page_152">[152]</span>
</p>

<p>
Dall'imboccatura del <i>Sóbat</i> chi rimonta il fiume
<i>Bianco</i> deve dirigersi, per quasi un grado di longitudine,
verso ovest fino al lago <i>No</i>, ove il <i>Bàhr-el-Àbiad</i>
riceve le acque del maggiore de' suoi influenti chiamato
fiume delle gazzelle (<i>Bàhr-el-G¨azàl</i>, 9°, 18′, 24″).
</p>

<p>
In questo lungo tratto il fiume <i>Bianco</i>, poche
ore di cammino dopo il <i>Sóbat</i>, riceve a destra un
canale grande quasi la metà dello stesso fiume.
Questo canale è conosciuto col nome di <i>Bàhr-ez-Zeràf</i>
(fiume delle giraffe), le cui rive sono abitate
dai <i>Nuèr</i> fin oltre l'8º grado di latitudine, ed esce
dal fiume Bianco nel paese dei <i>Bòr</i>, tra il 6º ed
il 7º lat. N., presso al villaggio <i>Akuàk</i>. Un vecchio
de' miei barcaiuoli mi diceva d'averlo percorso quasi
tutto con una piccola barca; il <i>Ràies</i> stesso ed altri
della mia gente già lo conoscevano a tratti, e tutti
s'accordavano nell'asserire che il canale, il quale
esce da <i>Akuàk</i>, nel paese dei <i>Bòr</i>, è quello stesso
che rientra nel gran fiume presso il <i>Sóbat</i>; e ciò
mi confermarono pure altri, durante il viaggio che
feci a <i>Kondókoro</i><a class="tag" id="tag17" href="#note17">[17]</a>.
</p>

<p>
Il <i>Bàhr-ez-Zeràf</i> è il più largo e il più lungo fra
<span class="pagenum" id="Page_153">[153]</span>
i canali del fiume <i>Bianco</i>; canale ch'io trovo mal
segnato su diverse carte geografiche.
</p>

<p>
Il fiume <i>Bianco</i> quindi riceve a sinistra un influente,
che secondo gli abitanti che ne abitano le
rive, prende nomi diversi, cioè di <i>Bàhr-el-Aàrab</i>,
nella parte conosciuta più occidentale, poi di <i>Solongò</i>,
e finalmente di <i>Kiâti</i> presso allo sbocco.
</p>

<p>
Poco prima di arrivare al lago <i>No</i>, io vidi a poca
distanza, rimontando il fiume, i monti <i>Tekèm</i> a nord,
N. O., all'ovest dei quali sono i <i>Baggàra Homùr</i>, che
vivono in continua guerra coi <i>Nuèr</i> e coi <i>Gianghè</i>.
</p>

<p>
La tribù dei <i>Gianghè</i> è posta tra la tribù dei <i>Scìluk</i>
e quella dei <i>Nuèr</i>, e si estende per alquante miglia
geografiche nell'interno verso occidente. Questa
tribù, alleata a quella de' <i>Nuèr</i>, coi quali ha comuni
la lingua ed i costumi, è nemica acerrima dei <i>Scìluk</i>,
cui spia continuamente per assalirli e depredarli.
</p>

<p>
Il 28 gennaio 1859 feci arrestare la barca proprio
al confine di queste due tribù. Non molto
lontani dal fiume scorgeansi i loro villaggi. Io speravo
che i Negri <i>Scìluk</i> o i <i>Gianghè</i>, vedendo la
barca, venissero per far mercato, avendo io bisogno
di provvedermi di carne e d'altro. Di fatto non
andò molto che ci comparvero parecchi <i>Scìluk</i>, armati
di lancia, scortando donne e fanciulle, le quali
portavano sul capo cestelle di paglia ripiene delle
miserabili loro derrate, dùrah, specialmente, fagiuoli,
sesàme e cotone; avevano anche galline ed
uova; ed alcuni giovanetti tenevano per una corda
<span class="pagenum" id="Page_154">[154]</span>
capre e montoni. Si poteva comprare d'ogni cosa
con perline di vetro, ad eccezione delle capre e
de' montoni, che valevano lance o anelli di ferro
o di rame. In poco d'ora il mercato aumentò fino
a comporre circa duecento persone tra uomini, donne
e fanciulli. Quando io fui abbastanza provveduto,
ordinai la partenza; e tutti questi poveri <i>Scìluk</i> s'avviarono
pian piano alla volta delle loro capanne
contenti e allegri dei prezzi ricevuti. Tutt'a un
tratto noi udiamo alzarsi acutissime grida.... «Ecco,
ecco là, disse il mio Turcimanno, i <i>Gianghè</i> che
inseguono i <i>Scìluk</i>, e sono tanti come l'erbe che
crescono dal terreno.... (era la sua frase ordinaria
per esprimere una grande moltitudine); essi tentano
di assalirli a mezzo del cammino; ma i <i>Scìluk</i> giungeranno
prima alle loro capanne; o, se mai, sapranno
far loro resistenza; molti vengono in loro aiuto.»
Io fui spiacentissimo di quello scontro, del quale era
stata occasione il mercato, che non era prudenza
di fare al confine di due tribù nemiche. Dopo alcuni
istanti sole voci di pietà mi percuotono il cuore
più che l'orecchio, nè potei più seguirli coll'occhio,
poichè un rialto di terreno me li nascose totalmente.
</p>

<p>
Il fiume <i>Bianco</i> tra l'imboccatura del <i>Sóbat</i> e il lago
<i>No</i>, ove, come dissi, riceve le acque del maggiore de'
suoi influenti, è notevolmente ristretto e rigirante per
frequenti e rapidissime svolte, le quali rendono assai
difficile e faticosa ai barcaiuoli la navigazione, e le
sue rive sono adorne di boschetti eleganti di papiri.
</p>

<p>
<span class="pagenum" id="Page_155">[155]</span>
</p>

<p>
Il <i>Cyperus Papyrus</i>, o <i>Papyrus Antiquorum</i> è
l'antica e celebre pianta del cui libro usavano gli
Egizi per iscrivere; ed è frequentissima tra il 9º e
il 10º grado nelle regioni del Sóbat, del fiume delle
Gazzelle e del fiume <i>Bianco</i>.
</p>

<p>
Intorno al lago <i>No</i> crescono rigogliosi gli <i>Àmbag</i>,
i papiri, le ninfee, e fra esse il famoso loto (<i>Nymphaea
lotos</i>), la <i>Neptunia stolonifera</i>, e la palma
<i>deìèb</i>.
</p>

<hr class="tbs" />

<p>
Navigando sul fiume <i>Bianco</i> da est ad ovest verso
il lago <i>No</i>, ci si presenta dapprima il grande e
maestoso fiume delle Gazzelle (<i>Bàhr-el-G¨azàl</i>), e
poi subito il fiume <i>Bianco</i>, il quale pare che qui
si umili ed offra spontaneo all'altro fiume il tributo
delle sue acque.
</p>

<p>
Io vidi questo piccolo lago e lo girai quattro
volte. Vi giunsi una volta di notte, due ore avanti
giorno, e i miei barcaiuoli fecero allora molti spari
di fucile, e perchè? — «Perchè, com'essi mi dicevano,
all'imboccatura de' grandi fiumi si trovano
adunati vari spiriti, che conviene salutare così, affinchè
non imprechino contro di noi.»
</p>

<p>
Il fiume delle Gazzelle (<i>Bàhr-el-G¨azàl</i>) sbocca,
come abbiamo detto, nel fiume Bianco (<i>Bàhr-el-Àbiad</i>)
al 9°, 18′, 24″ lat. N. Questo fiume, del
<span class="pagenum" id="Page_156">[156]</span>
quale io ebbi tutta la cura di studiarne il corso,
fino al 1859 non era conosciuto che presso al punto
di confluenza col fiume <i>Bianco</i>.
</p>

<p>
L'arabo <i>Aly-Omùri</i> fu il primo a rimontarlo per
quasi un grado di longitudine ovest dal lago <i>No</i>,
e quindi per circa cinquanta miglia geografiche verso
sud-ovest; finalmente piegando a sud, dopo due
giorni di penoso cammino, egli arrivò ad un luogo
ove il fiume dilaga; e quel lago dagli arabi <i>Baggàra
Homùr</i> è chiamato <i>Mùsciarat</i>.
</p>

<p>
Il console inglese Petherick, poco tempo dopo lo
navigò oltre a quel lago; e d'allora in poi molti
altri s'avventurarono più innanzi e scoprirono nuovi
paesi. Dopo tre anni, cioè nel 1862, già era conosciuta
la parte ovest e sud, sud-ovest del fiume delle
Gazzelle, e così pure il fiume dei <i>Giùr</i>, ch'io ritengo
sia lo stesso <i>G¨azàl</i>, come vedremo in appresso,
proveniente da sorgenti proprie e non dal
fiume <i>Bianco</i>, come opinava M.<sup>r</sup> Peney ed alcun
altro viaggiatore.
</p>

<p>
Brun-Rollet aveva tentato invano di rimontare il
fiume delle Gazzelle, dal lago <i>No</i> fin nella tribù
dei <i>Giùr</i>, onde così provare che il fiume che attraversa
la tribù dei <i>Giùr</i> era il fiume stesso delle
Gazzelle (<i>Bàhr-et-G¨azàl</i>); e fu più tardi un Arabo
a scoprirlo. A questo fine egli fece costruire una
piccola barca nel paese dei <i>Giùr</i>, colla quale discese
la corrente per luoghi paludosi ed intricati
fin presso al lago <i>Mùsciarat</i>.
</p>

<p>
<span class="pagenum" id="Page_157">[157]</span>
</p>

<p>
Il <i>Bàhr-el-G¨azàl</i> nel lento suo corso fra il lago
<i>Mùsciarat</i> e il lago <i>No</i> riceve due o tre grandi torrenti,
che rigonfi durante la stagione delle piogge
scorrono da sud a nord. Questi torrenti impaludano
e formano una specie di laghetto, da cui escono
uniti in un sol ramo, che limpido e tranquillo si
scarica nel <i>Bàhr-el-G¨azàl</i>.
</p>

<p>
Le rive di questo grande influente, chiamato anche
fiume <i>Nam</i>, cominciano ad essere abitate a quattro
ore di cammino dalla sua imboccatura nel lago <i>No</i>.
Quindi riceve a sinistra presso il lago <i>Mùsciarat</i> un
grande torrente che scorre da nord a sud-est, e dopo
il detto lago verso occidente, vari altri torrenti aventi
la direzione da nord a sud. Finalmente fra l'8º e
il 9º grado di latitudine, là dove il <i>Bàhr-el-G¨azàl</i>
ha il nome di fiume dei <i>Giùr</i>, viene ingrossato da
un influente, che prima ha una direzione da sud a
nord-est, e quindi piega verso est, e sbocca nel fiume
dei <i>Giùr</i>.
</p>

<p>
Il fiume dei <i>Giùr</i>, che, come dissi, io ritengo sia
lo stesso <i>G¨azàl</i>, proviene dal sud, ove tra il 4º e
il 5º grado lat. N., e tra il 28º e il 29º long. est
dal meridiano di Parigi, ha il nome di <i>Jèji</i>, il quale
segna ad ovest il confine della lingua dei <i>Bàri</i>, ed
è formato da due rami che s'uniscono fra il 3º e
il 4º grado; e da questo punto di unione, dopo
circa quaranta miglia geografiche, esso riceve l'influente
<i>Irè</i>, e poi scorre verso nord, nord-ovest bagnando
il paese dei <i>Giùr</i>, dai quali prende il nome;
<span class="pagenum" id="Page_158">[158]</span>
e finalmente piegando ad est, col nome di <i>Nam</i> e
di <i>Bàhr-el-G¨azàl</i>, si scarica nel fiume <i>Bianco</i>.
</p>

<p>
M.<sup>r</sup> Peney, col quale io parlai più volte in proposito,
era pure di questa mia opinione; soltanto
egli riteneva che il <i>Jèji</i> fosse un braccio del fiume
<i>Bianco</i>, mentre io sosteneva e sostengo che abbia
sorgenti proprie.
</p>

<p>
M.<sup>r</sup> Jules Poncey invece lasciò scritto in argomento<a class="tag" id="tag18" href="#note18">[18]</a>:
«On a cru jusqu'ici que la rivière appelée
<i>Iaïe</i> (le <i>Giei</i> ou <i>Jeïh</i> ou <i>Yièh</i> de Peney), qui
traverse le <i>Niàmbara</i> venant du sud, était la même
rivière que celle des <i>Djour</i>; il n'en est rien; car
le jaïe, après avoir traversé le <i>Niambara</i>, passe un
peu a l'ouest du Mandara, traverse une partie du
pays des Djour et arrive enfin dans la tribu des
Rol qu'il divise en deux, passe chez les Nouair e
va se jeter directement dans le lac Nau. Cette rivière
serait donc la même que celle des Rol. Le
<i>Bàhr-Djour</i> vient à coup sûr du sud, mais plus loin
ancore à l'ouest que le jaïe. Il a été remonté par
le barques jusqu'à Cazenga (Cazingo). Là, le fleuve
commence a être rempli d'écueils, et sa petite quantité
d'eau est cause que les barques ne peuvent aller
plus haut.
</p>

<p>
À quinze à vingt journées de Cazenga, vers l'ouest,
il y aurait, au dire des Niamniàm, un autre fleuve
<span class="pagenum" id="Page_159">[159]</span>
beaucoup plus grand que celui des Djour, coulant du
sud-est au nord-ovest.»
</p>

<p>
Or ecco quanto posso dire io intorno alla provenienza
e al corso di questo fiume, appoggiato alle
relazioni esattissime che me ne diede il missionario
Francesco Morlang, il quale lo visitava in persona con
alcuni dongolèsi mercanti d'avorio in sullo scorcio
del 1859; e dietro a quelle relazioni io delineai
tutto il suo viaggio che intraprese a sud-ovest di
<i>Kondókoro</i>, percorrendo oltre a un grado di latitudine
e di longitudine<a class="tag" id="tag19" href="#note19">[19]</a>.
</p>

<p>
Partiva l'intrepido Missionario nell'ottobre 1859
da <i>Kondókoro</i> con circa venti dongolèsi, dirigendosi
verso sud-ovest, e fece la sua prima stazione a <i>Tokimàn</i>;
lasciò quindi a destra il monte <i>Kunùpi</i>, e
dopo faticoso cammino arrivò a <i>Kèlie</i>, seconda stazione. — Non
nomino che le stazioni fatte in luoghi
abitati da Negri. — Oltrepassò poi due grandi torrenti,
il <i>Lurì</i> e il <i>Kòda</i>, e dopo le stazioni di <i>Dìmu</i>, <i>Kakaràk</i>,
<i>Riòka</i>, <i>Tongà</i>, <i>Lòci</i>, <i>Lìghi</i>, <i>Liguèk</i> e <i>Morò</i>
egli vide le rive del fiume <i>Jèji</i>, che scorreva da sud
a nord e presentava la grandezza del <i>Ciuffiri</i> (fiume
<i>Bianco</i>) dei <i>Bàri</i>. Fu in questa stazione di <i>Morò</i> che
gli indigeni, dei quali egli conosceva la lingua la
quale era quella dei <i>Bàri</i>, gli parlarono del fiume
<i>Irè</i> influente del <i>Jèji</i>, le cui rive erano abitate dai
<span class="pagenum" id="Page_160">[160]</span>
famosi <i>Gnam-Gnàm</i> o <i>Makarakàk</i>, cui la tradizione
aveva tramandato ai Nubî qual popolo, che riepilogava
in sè stesso tutto ciò che l'idea di selvatichezza
può far concepire di più spaventoso a gente dotata
di spirito inventivo.
</p>

<p>
«I selvaggi designati da cotesto nome terribile,
i <i>Gnam-Gnàm</i>, non erano soltanto vicini all'animalità
per il genere di vita, ma dicevasi conservassero
il marchio della loro discendenza; e la questione
dell'origine scimmiesca dell'uomo era allora scioccamente
discussa sulle rive del Nilo con non minor
calore che non lo sia ora da alcuni in Europa.»
</p>

<p>
Il Morlang avrebbe voluto visitare per il primo
que' Negri, vederli coi propri occhi, e sollevare un
lembo del velo che involgeva quella nazione leggendaria,
percorrendone una provincia almeno da essi
abitata; ma i suoi compagni di viaggio non v'acconsentirono,
e dovette con essi piegare a mezzodì.
Il merito di farli conoscere l'ebbe di poi il viaggiatore
italiano mio amico Piaggia, il quale passò venti
mesi fra i <i>Gnam-Gnàm</i> dell'ovest, e quindi l'illustre
Giorgio Schweinfurth, che lo seguì da vicino, e fu
in grado di descriverci quel popolo interessante, di
cui ha studiato le tribù orientali, in modo da rendere
affatto inutile ch'io ripeta ciò che mi disse il
Morlang intorno ai <i>Gnam-Gnàm</i> per relazioni avute
dagli abitanti lungo le rive del <i>Jèji</i>, relazioni che
corrispondono perfettamente con ciò che scrisse l'illustre
viaggiatore.
</p>

<p>
<span class="pagenum" id="Page_161">[161]</span>
</p>

<p>
Il Morlang adunque dovette piegare a mezzodì;
traversò il ramo orientale del <i>Jèji</i> e sostò a <i>Morciàk</i>;
e finalmente si diresse a <i>Vrànga</i> presso la
riva destra del ramo occidentale dello stesso <i>Jèji</i>.
Fu qui che intese che le sorgenti di questi due rami
componenti il <i>Jèji</i> non erano molto lontane, e ne
sentì parlare con tanta sicurezza da escludere ogni
sospetto che il <i>Jèji</i> sia un canale del fiume <i>Bianco</i>,
secondo l'opinione di M.<sup>r</sup> Peney.
</p>

<p>
Nè io posso convenire con Jules Poncey, che cioè
il <i>Jèji</i>, il quale traversa il paese dei <i>Jàmbara</i> (<i>Jàngvara</i>),
non sia lo stesso fiume dei <i>Giùr</i>. Egli dice:
il <i>Jèji</i> dopo d'aver traversato il paese dei <i>Jàmbara</i>,
passa un po' all'ovest dei <i>Màndara</i>, scorre una parte
del paese dei <i>Giùr</i>, ed arriva in fine nella tribù dei
Rol che divide in due parti; bagna quindi la terra
dei <i>Nuèr</i>, e si getta finalmente nel lago <i>No</i>. Ma io
credo fermamente ch'egli scambi il <i>Jèji</i> col grande
torrente <i>Kòda</i>, il quale traversa di fatto il paese dei
<i>Jàmbara</i>, passa un po' all'ovest di <i>Màndara</i>, scorre
una parte del paese dei <i>Giùr</i>, ed arriva in fine nella
tribù dei <i>Rol</i> che divide in due parti; e bagnata
quindi la terra dei <i>Nuèr</i>, io ritengo che direttamente
sbocchi nel lago <i>No</i>, o da solo o dopo d'essersi
unito col torrente <i>Lurì</i><a class="tag" id="tag20" href="#note20">[20]</a>.
</p>

<p>
<span class="pagenum" id="Page_162">[162]</span>
</p>

<p>
Il fiume <i>Jèji</i> e il suo influente <i>Irè</i> scorrono fra
due lunghe catene di monti aventi una direzione da
sud a nord, delle quali l'occidentale prende diversi
nomi secondo le posizioni, di <i>Lopiòko</i>, di <i>Ghirimenìt</i>,
di <i>Vovù</i>, di <i>Kurubù</i>, di <i>Malangà</i>, di <i>Longobè</i>, e
l'orientale è conosciuta col nome di montagne di
<i>Bègong</i> a nord, e di montagne dei <i>Jàngvara</i> a sud.
</p>

<p>
Questi due fiumi sono abitati da ippopotami e
coccodrilli, e a sinistra dell'<i>Irè</i> e del <i>Jèji</i>, dopo ricevute
le acque dell'<i>Irè</i>, è la grande e famosa tribù
dei <i>Gnam-Gnàm</i>, che si estende fra il 3º e il 6º
grado di latitudine nord; ma ancora non si sa con
precisione fin dove s'estenda il paese dal lato dell'ovest;
volendo però giudicare da ciò che i Nubî
ne conoscono, pare abbia una lunghezza di cinque
o sei gradi.
</p>

<p>
Gli abitanti sarebbero stati calcolati a circa due
milioni.
</p>

<hr class="tbs" />

<p>
Io che non ebbi la fortuna di visitare i <i>Gnam-Gnàm</i>,
non ho mai voluto credere ch'essi fossero
cannibali quali me li dicevano i <i>Nubî</i>, che non gli
avevano però ancor visitati, ed alcuni avventurieri
della tratta dell'avorio, argomentandolo anche dal
nome, col quale viene chiamata questa tribù.
</p>

<p>
In una mia carta geografica annessa ad un opuscolo,
<span class="pagenum" id="Page_163">[163]</span>
che scrissi dal fiume <i>Bianco</i>, il quale porta la
data 13 dicembre 1859, e vide la luce nel 1861
(Verona, tipografia Vicentini e Franchini), io chiamai
questa tribù col nome di <i>Gnemgnèm</i> (<i>Gnèm-gnèm</i>),
e non di <i>Niam-Niam</i> o <i>Nyam-Nyam</i>, come dalla
maggior parte degli scrittori era stata chiamata; e nel
settembre del 1867 spedivo l'opuscolo al mio amico
marchese O. Antinori accompagnandolo con una
lettera, nella quale gli dicevo che la tribù da lui
chiamata dei <i>Niam-Niam</i> avrebbe potuto chiamarsi
<i>Gnemgnèm</i>; e ciò non dissi a caso, ma avvertitamente.
La qual cosa diede motivo a due lettere che
non sarà discaro al lettore ch'io qui riferisca, sebbene
sieno state registrate sul Bollettino della Società
geografica italiana (anno I, fascicolo 1º-1868).
Ecco la lettera del marchese O. Antinori sulla parola
<i>Niam-Niàm</i>.
</p>

<div class="blockletter">
<p class="indl">
<i>D. Giovanni mio pregiatissimo.</i>
</p>

<p class="indr">
Firenze, 2 ottobre 1867.
</p>

<p>
Le sono debitore di molte grazie per l'opuscolo
sul suo viaggio del fiume Bianco che Ella ha voluto
inviarmi, e che ho gradito molto, mentre la copia
che io possedeva da lunga data, non so per quale
fatalità, era mancante delle carte sul corso dei due
fiumi Bianco ed Azzurro, cosa che osservasi in fin
di libro.
</p>

<p>
<span class="pagenum" id="Page_164">[164]</span>
</p>

<p>
Mi permetta ch'io le ritorni un mio lavoro sui
volatili che raccolsi durante il mio soggiorno in alcune
delle contrade da Lei descritte, ed in altre,
che avrebbero ben meritato una sua visita, se Ella
non si fosse restituita in Europa.
</p>

<p>
Nella prefazione vi troverà lo scheletro del mio
viaggio, sul quale non discesi a minuti ragguagli
nol consentendo il titolo del libro che dava al pubblico.
</p>

<p>
Sulla parte, o meglio sul paese interno del G¨azàl,
vi tornerò sopra quando pubblicherò un lavoretto
sui Niam-Niàm che mi propongo di fare. E poichè
mi cade quasi involontariamente sotto la penna il
nome di questa tribù che Ella nell'ultima sua mi
consiglia di chiamare Gnem-Gnèm, ad esempio di
quanto Ella aveva praticato nel suo libro, mi permetta
ch'io le richieda, se vi sia una particolare
ragione etnica per così chiamarla, o se il suo parere
appoggi piuttosto sul valore del suono della parola,
quale le si è presentato all'orecchio allorchè l'ha
udita proferire. In questo caso, per me che ho soggiornato
lungamente fra i Giùr, e che mi sono sentito
ripetere le mille volte questo vocabalo, esso mi
ha sempre suonato Niam-Niàm, o al più Gnam-Gnàm,
e non mai gnem-gnèm; lo che accorderebbe
maggiormente coll'origine che si può attribuire alla
detta parola, sia pure essa divisa in due, o in una
sola come Ella la scrive. I fratelli Poncet, Heuglin,
Lejean, ne resero il suono nel modo stesso adoperato
<span class="pagenum" id="Page_165">[165]</span>
da me, e la differenza unica che s'incontri fra
l'uno e l'altro dei detti autori, è differenza ortografica
propria alla lingua in cui essi scrissero.
</p>

<p>
Heuglin poi asserisce che il plurale di Nyam-Nyam
è Nyamanyam; lo dice in modo assoluto, ma senza
accennarne il perchè. Esso, a parer mio, lo si potrebbe
ripetere dalla natura stessa del linguaggio di
molte famiglie dell'Africa australe, ove la forma
etnica vuole che si pongano innanzi, appresso e anche
in mezzo ai nomi proprii dei popoli e delle tribù,
le particelle <i>ba</i>, <i>ma</i>, <i>ouà</i>, <i>ouè</i> ecc. ecc. Burton parlando
del popolo Fân dice che nel plurale vien chiamato
Bâ-Fân ed anche Fan-ouè. E nel caso nostro,
nella parola Nyamanyam rivelataci da Heuglin, la
particella <i>ma</i> troverebbesi interposta fra le due sillabe
che compongono la parola Niam-Niàm, alla
quale per ragione eufonica sarebbesi soppressa la
prima <i>m</i>, e convertita l'ultima <i>m</i> in <i>n</i>. Ma qualunque
possa essere l'ipotesi dedotta da me dagli esempi
di linguaggi dell'Africa australe, per spiegarmi in
qualche modo l'asserzione di Heuglin, rimarrà sempre
vero che il suono tanto nel singolare che nel plurale
è in <i>à</i> e non in <i>è</i>, e che lo stesso suono hanno
le parole da cui essa probabilmente è derivata. Livingstone
ci dice che nel Zambesi Nama-nama è
un grido che i rematori fanno ad un Trogon, allorchè
l'uccello col suo canto imita il suono della
lira, e vuol dire carne carne. Gnià, nel linguaggio
Niam-niam vuol dire animale ed anche carne. Presso
<span class="pagenum" id="Page_166">[166]</span>
i Dor vuol dire pure animale, e presso alcune altre
tribù del nord esprime il bufalo. Ciam-ciam presso
i Dor vuol dire mangiare, e notisi che oltre a certa
analogia di suono che questi vocaboli hanno col
motto Niam-niam, Speke ci fa sapere che presso gli
Ouganda gli venne assicurato che Niam-niam significa
mangia mangia. Non pare a Lei che vi sia un qualche
rapporto non dirò etimologico, ma eufonico fra
il vocabolo Dor e quello con cui vengono chiamati
i loro vicini? E la parola gnia, animale o carne
che essa significhi, non ha pure un ravvicinamento
di suono e di significato col vocabolo in questione?
A Lei dottissimo in alcune delle lingue dei Negri
lascio il deciderne, contento di averle esposte alcune
ragioni, in forza delle quali a me sembrerebbe che
il vocabolo Niam-Niàm non dovesse mutarsi. Se Ella
mi illuminerà in proposito non lascerò di tenerne
conto a suo tempo.
</p>

<p class="indr">
<i>Suo servo ed amico</i><br />

<span class="smcap indr1">O. Antinori</span>
</p>
</div>

<p>
Eccone la risposta.
</p>

<div class="blockletter">
<p class="indl">
<i>Pregiatissimo signor Marchese,</i>
</p>

<p class="indr">
Verona, 8 ottobre 1867.
</p>

<p>
Oggi ho ricevuto la carissima sua del 2 corrente,
ed alcuni giorni prima il prezioso Catalogo descrittivo
di una collezione di uccelli, fatta nell'interno
<span class="pagenum" id="Page_167">[167]</span>
dell'Africa con tanto disagio ed abnegazione della
sua vita. — Ne la ringrazio infinitamente.
</p>

<p>
..... Ma or veniamo alla tribù ch'Ella, signor
marchese, Petherick, Lejean, Heuglin, Speke ecc.,
nomi tutti rispettabilissimi, ed i quattro primi a me
tanto cari, conosciuti in Chartùm, chiamano dei
Niam-Niàm, e che io Le suggeriva nell'ultima mia
di chiamare piuttosto Gnem-Gnèm, come sta scritto
nel mio opuscolo, che porta il titolo: «Un viaggio
sul fiume Bianco nell'Africa centrale,» ed avrei anche
potuto dire Gnam-Gnàm, che è il singolare,
come vedremo, di Gnem-Gnèm. — Prima di tutto
Le dirò che in quella denominazione Niam-Niàm,
io non intesi, com'Ella ha creduto, di appuntar la
vocale <i>a</i>, ma di meglio esprimere il valore della
consonante radicale <i>n</i>, che in questa parola come
in molte altre, nella lingua dei Bári e in quella dei
Dénka, suona precisamente come l'unione delle due
consonanti <i>gñ</i> seguite da vocale in italiano.
</p>

<p>
Del resto nella denominazione Niam-Niàm io non
trovo errore; la trovo anzi quasi affatto consona a
quella di Gnam-Gnàm, poichè il <i>ni</i> o <i>ne</i> davanti ad
una vocale fanno il più delle volte una sillaba sola
colla medesima, che rappresentasi in italiano ed in
francese con <i>gñ</i>, p. e. Signor, Seigneur; nello spagnolo
con <i>ñ</i>, p. e. Señor; nel portoghese con <i>nh</i>,
p. e. Senhor, derivazioni tutte dal latino Senior-vecchio,
seniore ecc. — Volli dire con ciò, che Petherick,
Heuglin, Speke nominando la tribù all'occidente
<span class="pagenum" id="Page_168">[168]</span>
dei Bàri e al sud dei Dénka e confinante con
essi, Niam-Niàm, non poteano, usando della loro
ortografia, meglio esprimerla di quello che l'abbiano
espressa, mancando, tedeschi ed inglesi, di quel suono
nasale che in italiano e in francese risulta dalla
combinazione, come dissi, delle due consonanti <i>gñ</i>
seguite da vocale, suono, ripeto, che perfettamente
corrisponde a quello dei Bàri e a quello dei Dénka
in questa ed in molte altre parole. — Or resterebbe
a vedere come il Lejean e i fratelli Poncet, da Lei
pure citati, e che sono francesi, abbiano chiamato
quella tribù. — Ella stessa, signor marchese, mi
dice che «l'unica differenza che notasi fra l'uno e
l'altro dei sopradetti autori è differenza ortografica
propria della lingua in cui scrissero,» ma che tutti
hanno chiamata quella tribù facendo sentire il suono
della vocale <i>a</i>. — Questo io credo, e così anche
va bene; ma io vorrei poter credere ancora che
i signori Lejean ed i fratelli Poncet, essendo francesi,
l'avessero nominata, secondo la propria ortografia,
Gnam-Gnàm e non Niam-Niàm, a meno che
non abbiano voluto accomodarsi ad una ortografia
straniera che non corrisponde, come la nostra, al
debito suono<a class="tag" id="tag21" href="#note21">[21]</a>. — Veniamo adesso alla vocale. — Io
dissi che non fu mia intenzione di appuntare
nella denominazione Niam-Niàm la vocale <i>a</i>; tuttavia
<span class="pagenum" id="Page_169">[169]</span>
io debbo rendere ragione perchè scrissi sulle
carte del mio opuscolo Gnem-Gnèm e non Gnam-Gnàm,
che è, com'io diceva, il singolare di Gnem-Gnèm.
— Ecco da che fui indotto a ciò fare:
</p>

<p>
I. Perchè sentii qualche volta chiamarsi così
quella tribù da molti negri Dénka, da alcuni Bàri
e da qualche missionario di Kondókoro, sebbene sia
vero che il più delle volte mi suonava all'orecchio
il singolare Gnam-Gnàm. — Io domandai ad alcuni
Negri perchè la dicessero Gnem-Gnèm qualche volta,
e non Gnam-Gnàm, come il più delle volte e generalmente
era chiamata; ed essi mi rispondevano
senz' altro dire «è la stessa cosa.» — Questo motivo
però non era ancor sufficente perchè io dovessi
adottare il plurale piuttosto che il singolare, che dai
più e il più delle volte era usato.
</p>

<p>
II. Il vero motivo però che m'indusse ad usare
il plurale Gnem-Gnèm (o come scriverebbero i tedeschi
ed inglesi Nien-Nièm o Nyem-Nyèm) piuttosto
che il singolare Gnam-Gnàm (o secondo altri Niam-Niàm
o Nyam-Nyam) fu per accennare in qualche
modo la via a rintracciare la vera etimologia di questa
parola nella natura appunto, per ripetere, signor
marchese, le sue parole, del linguaggio di molte famiglie
appartenenti all'Africa centrale. — M'attenda:
</p>

<p>
Ella sa che fra i Gnam-Gnàm scorre un fiume
verso il Bàhr-el-G¨azàl o Kèilak, formato tra il 4º e
il 5º grado lat. N. dal fiume Jèji e dal suo influente
Irè. In questo fiume, come riferivano il missionario
<span class="pagenum" id="Page_170">[170]</span>
Francesco Morlang, che vide il Jèji a Morò, e tutti
quelli che viaggiarono con lui, sono molti coccodrilli.
Vedi! — io dissi allora fra me — il coccodrillo
da tutte le tribù Dénka del fiume Bianco è
detto Gnàn, plurale Gnèn; così adunque lo chiamano
i Giùr, gli Atuòt, i G¨ok, i Ròl, tribù Dénka
limitrofe ai Gnam-Gnàm dalla parte nord. Così chiamano
il coccodrillo anche i Bàri ed i Scìr, che confinano
coi Gnam-Gnàm ad est, e sono divisi dal
fiume Jèji. L'etimologia, io conchiusi quindi, di questo
nome Gnam-Gnàm dato a quella tribù deve ripetersi
dalla parola Gnan-coccodrillo, plurale Gnèn-coccodrilli.
Per la qual cosa, tribù dei Gnam-Gnàm
o dei Gnèm-Gnèm vorrebbe dire tribù del coccodrillo
o dei coccodrilli, i quali abitano in gran copia
nelle acque dell'Irè e del Jèji<a class="tag" id="tag22" href="#note22">[22]</a>. Ora questa etimologia
<span class="pagenum" id="Page_171">[171]</span>
è fondata sulla realtà delle cose, sul fatto
dell'esistenza dei coccodrilli in quella tribù; mentre
altri vorrebbero ripeterla dalla supposizione che quella
tribù sia antropofaga. Nè, io credo, potrebbesi sostenere
questa ipotesi da ciò che narra il celebre
ed intrepido viaggiatore Speke, a cui gli Ougànda
tradussero, egli dice, la parola Niam-Niàm per mangia-mangia.
Io vorrò credere benissimo che allo Speke
gli Ougànda abbiano detto che Niam-Niàm esprime
mangia mangia, ma riferendosi alla tribù da essi accusata,
o a torto o a ragione, come antropofaga;
ma come provò egli mai che mangia-mangia è il
vero senso della parola Gnam-Gnàm dei Dénka e dei
Bàri? — Nè vale il dire, a sostenere questa ipotesi,
che presso i Dòr la voce cian-cian, com'Ella scrive,
vuol dire mangiare; poichè questa voce, mi pare,
non ha alcuna analogia con quella di Gnam-Gnàm o
Nyam-Nyàm, essendo affatto diversa la prima radicale;
ma l'ha piuttosto colla parola ciám dei Dénka,
che pur significa mangiare; anzi direi che è la stessa
parola, mentre sappiamo che le due consonanti <i>m</i>
ed <i>n</i> sono ambedue lettere nasali, che facilmente si
scambiano.
</p>

<p>
Ella dice finalmente, signor marchese, che la
parola Gnià nel linguaggio pure dei Dòr ed in
quello stesso dei Gnam-Gnàm significa animale; e
non sembra a lei che vi sia una grande analogia
fra questa parola Gnià-animale, e Gnàn-coccodrillo?
e non ci verrà il sospetto almeno che questo animale,
<span class="pagenum" id="Page_172">[172]</span>
che i Gnam-Gnàm chiamano Gnià, sia lo
stesso coccodrillo? — Aggiungerò che tutti quelli,
coi quali io stesso parlai, e che si recarono fra i
Gnam-Gnàm o Gnem-Gnèm, non hanno potuto, non
dico verificare, ma nè manco sospettare che quella
tribù si cibasse di carne umana. — Aggiungerò
ancora che allorquando dovevo recarmi nel 1854
nella tribù dei Bèrta fra gli Sciangàllah, mi si diceva
da molti, e seriamente, ch'erano antropofagi;
e quando io li vidi, dovetti persuadermi che la cosa
era ben altra da quella che mi si voleva far credere....<a class="tag" id="tag23" href="#note23">[23]</a>
Dopo tutto ciò, mio carissimo marchese,
è facile concludere che la ragione che m'indusse
a cambiare la parola Niam-Niàm in quella
di Gnem-Gnèm o Gnam-Gnàm che n'è il singolare,
non fu solo sensazione organica, ma fu particolare
etnica ragione. — Ad altro.
</p>
</div>

<p>
Da questa mia risposta può immaginarsi il lettore
quanto io fossi lontano dal credere i capricciosi
racconti e le feroci accuse lanciate dai <i>Nubî</i>,
specialmente, e dagli avventurieri della tratta dell'avorio
contro i <i>Gnam-Gnàm</i>.
</p>

<p>
Della famosa coda che si pretendeva formasse
parte del loro corpo, io parlai a lungo col mio
amico viaggiatore Lejean, e dovetti ridere con lui
<span class="pagenum" id="Page_173">[173]</span>
quando nel 1860, reduce dal fiume <i>Bianco</i>, mi diceva
che la pretesa coda dei <i>Gnam-Gnàm</i> altro
non era che una striscia di cuoio, che passa fra le
gambe e si spande, inferiormente alle reni, in un
largo ventaglio in guisa, che veduta di lontano produce
l'effetto d'una coda.
</p>

<p>
«Ma per essere senza coda, i <i>Gnam-Gnàm</i> non
cessavano per ciò di figurare come gli eroi d'una
infinità di storielle di caccia e di guerra riferite da
alcuni avventurieri, storielle d'interesse palpitante.
Abitavano inoltre un paese sconosciuto, e anche
per tal motivo destavano in Europa una viva curiosità.» — Così
scrisse l'illustre viaggiatore Schweinfurth,
che dopo il Piaggia, intrepido viaggiatore italiano,
visitò quel popolo interessante e ne studiò
le tribù orientali. Or ecco quanto egli ne dice in
proposito:
</p>

<p>
«A parte i lineamenti speciali, caratteri di razza
che, più o meno spiccati, contraddistinguono i diversi
gruppi della famiglia umana, i <i>Niam-Niàm</i>
(<i>Gnam-Gnàm</i>) sono uomini della stessa natura degli
altri, colle stesse passioni, le stesse gioie, gli stessi
dolori di noi. Io ho scambiato con essi molte e
molte facezie, ho partecipato ai loro giuochi infantili,
avvivati dal rumore di tamburi o dal suono di mandolini,
e trovai in essi il buon umore e l'estro che
s'incontrano altrove....
</p>

<p>
«I <i>Niam Niàm</i> (<i>Gnam-Gnàm</i>) sono eminentemente
carnivori, ed è appunto la carne che mette il colmo
<span class="pagenum" id="Page_174">[174]</span>
ai loro piaceri gastronomici. «Carne! carne!» è
la parola d'ordine che risuona in tutte le loro campagne,
è il grido che esprime la loro collera o i
loro desideri.
</p>

<p>
«È naturale che in ogni paese, nella stagione
in cui la selvaggina è più abbondante e migliore,
l'idea della caccia s'impadronisca di tutti i cervelli:
ma tale disposizione può anche essere soltanto
temporanea. A me pare che il più sicuro criterio
del genere di nutrimento prevalente in tale o tal
luogo, sia quello delle voci usate dagli abitanti per
ciò che concerne le loro refezioni. Così, presso i
<i>Bòngo</i>, popolo essenzialmente agricolo, il nome del
sorgo è l'indefinito del verbo mangiare, mentre fra
i <i>Niam-Niàm</i> (<i>Gnam-Gnàm</i>) è la voce carne omonima
del verbo: carne e mangiare s'esprimono colla
stessa parola.
</p>

<p>
«Quanti scrissero intorno ai <i>Niam-Niàm</i> (<i>Gnam-Gnàm</i>),
tutti li hanno accusati di cannibalismo; e
l'accusa parrà giustificata a chiunque ricordi l'origine
della mia collezione di cranî.
</p>

<p>
«Anche qui, come dappertutto, la regola ha naturalmente
delle eccezioni. Viaggiatori che visitarono
i distretti di <i>Banzibèh</i> e di <i>Tèmbo</i>, situati all'ovest
della strada da me seguita, mi riferirono di non
aver veduto nulla che possa far credere a siffatto
costume; e Piaggia, che passò in questa provincia
quasi due anni, dal 1863 al 1865, fu testimonio
d'un unico fatto d'antropofagia; fatto nel quale
<span class="pagenum" id="Page_175">[175]</span>
trattavasi d'un nemico ucciso nella mischia, e divorato
da uomini che la battaglia aveva resi sitibondi
di sangue e di vendetta. Io stesso posso citare
dei Capi, che respingono con forza l'idea di
cibarsi di carne umana, sebbene, essendo sempre
in guerra, avrebbero di continuo occasione di soddisfare
il loro appetito, se tale fosse il loro gusto.
</p>

<p>
«Nondimeno, da ciò che ho udito, e sopratutto
da ciò che ho veduto, affermo senza esitare, che i
<i>Niam-Niàm</i> (<i>Gnam-Gnàm</i>) sono antropofagi; e che,
senza punto farne mistero, raccolgono i denti delle
loro vittime e ne fanno dei manili, di cui si adornano
con ostentazione. Inoltre, ne' loro trofei di
caccia si vedono i cranî di uomini da essi divorati;
e il grasso umano è dappertutto in vendita. Dicono
che, assorbito a larga dose, questo grasso produca
l'ebbrezza; ma sebbene il fatto mi sia stato assicurato
da molte persone, non mi è mai riuscito
scoprire su cosa si fondi tale asserzione.
</p>

<p>
«Raccontasi che in tempo di guerra vengono
mangiate persone d'ogni età, principalmente i vecchi
resi dalla debolezza più facile preda. Aggiungono
ancora che, in ogni tempo, quando un individuo
muore nell'abbandono, il suo corpo serve di pasto
agli abitanti stessi del distretto in cui visse. Insomma,
tutti coloro che fra noi cadrebbero sotto il coltello
dell'anatomico, qui subiscon la triste sorte ora detta.
</p>

<p>
«I <i>Nubî</i> mi affermarono che parecchi <i>Bòngo</i>,
morti di fatiche in seguito alle carovane, furono
<span class="pagenum" id="Page_176">[176]</span>
disotterrati per servir di cibo. Ahmed, povero giovine!
mi diceva d'aver veduto toglier le pietre che
coprivano le tombe, d'aver veduto le fosse aperte,
e gl'indigeni portarne via i cadaveri. Io non volevo
prestar fede, ma i <i>Niam-Niàm</i> (<i>Gnam-Gnàm</i>), che
non arrossiscono del loro cannibalismo, confessano
che tutti i cadaveri, eccetto quelli d'individui affetti
da malattie della pelle, sono essi considerati buoni
per la mensa. Tuttavia alcuni di loro hanno una
tal ripugnanza per la carne umana, che rifiutano di
mangiare allo stesso piatto una vivanda qualsiasi
con un compatriota antropofago.
</p>

<p>
«Le esplorazioni eseguite in questi ultimi anni nel
centro dell'Africa ci hanno fatto conoscere delle
popolazioni, il cui cannibalismo è pienamente accertato;
ma o si consideri l'antropofagia come vestigio
d'antico culto, o si riguardi come effetto di
insufficienza di nutrimento animale, nessuna delle
spiegazioni messe innanzi per risolvere il problema
psicologico scema l'orrore che ci colpisce ad ogni
nuova rivelazione d'un sì odioso e ributtante costume.
</p>

<p>
«Fra gli Africani notoriamente antropofagi, i
<i>Fàni</i> del <i>Gobon</i> appariscono, per questo riguardo,
i maggiori rivali dei <i>Niam-Niàm</i> (<i>Gnam-Gnàm</i>). Al
pari di questi ultimi, trafficano de' loro morti, e si
citano esempi di cadaveri da loro egualmente disotterrati
per mangiarli....»
</p>

<p>
Dopo l'esplicita asserzione dell'illustre viaggiatore
<span class="pagenum" id="Page_177">[177]</span>
Schweinfurth, per il quale io professo tanta
stima, non oso più di negare il fatto, che cioè i
<i>Gnam-Gnàm</i> sieno antropofagi, mentre egli ciò afferma
senza esitazione alcuna. — Ecco le sue parole:
«da ciò che ho udito, e sopratutto da ciò
che ho veduto, affermo senza esitare, che i <i>Niam-Niam</i>
(così) sono antropofagi.» — Ma io debbo
pur confessare schiettamente che, tolto il caso della
sua oculare testimonianza del fatto ch'egli asserisce,
tutti gli altri argomenti che n'adduce non mi valgono
a provarlo incontestabilmente.
</p>

<div class="chapter">
<p>
<span class="pagenum" id="Page_179">[179]</span>
</p>

<h2 id="cap7">VII.</h2>

<div class="blockquote">
<p>
I <i>Nuèr</i> del fiume <i>Bianco</i> — Fuochi notturni — Formiche — Zanzare — Cinocèfali,
mostri, cannibali — Credenze religiose;
indovini (<i>Kogiùr</i>); superstizioni, strani abbigliamenti e caccia
dei <i>Nuèr</i>.
</p>
</div>
</div>

<p>
La nazione dei <i>Nuèr</i> dopo quella dei <i>Dénka</i>
e dei <i>Gnam-Gnàm</i> è la più grande e la più forte
di quante si conoscono nel bacino del fiume <i>Bianco</i>.
Essa si estende da est ad ovest, dalle rive del fiume
<i>Sóbat</i> fino a quelle del <i>Bàhr-el-G¨azàl</i>, e lungo ambedue
le rive del fiume <i>Bianco</i>, a sud della tribù
dei <i>Gianghè</i>, fin oltre l'8º grado di lat. N. Fra
questa paludosa e malsana regione s'aggira il fiume
<i>Bianco</i> con un corso lento e tortuoso.
</p>

<p>
Quand'io la traversai la prima volta, era la stagione
asciutta, e scorgevo dalla barca lontane le
abitazioni dei <i>Nuèr</i> circondate da <i>zerìbeh</i>, e, coll'aiuto
del cannocchiale, campi coltivati di <i>dùrah</i>,
di cui essi fanno commercio colle tribù vicine e coi
<span class="pagenum" id="Page_180">[180]</span>
mercanti stranieri. A destra poi e a sinistra del fiume
sono qua e là disperse in sul mattino innumerevoli
torme di gazzelle e d'altre antilopi, considerevoli
mandre di bufali selvatici e truppe di elefanti, che
tornano dal fiume, ove la notte vengono a dissetarsi,
nell'interno della foresta. E sul far della sera
sbuffano dall'acqua gl'ippopotami che pesantemente
s'arrampicano sulle rive in cerca di pascoli, e vedi
sugli arbusti una sterminata quantità d'ibi, che stancano
gli orecchi co' beffardi loro gracchiamenti, e
nuvoli d'altri uccelli che si contendono i rami per
riposarsi.
</p>

<p>
Ma nulla di più stupendo dei fuochi notturni fra
le secche, folte e altissime erbe di quelle vaste pianure.
Le fiamme dapprincipio lontane e sparse qua
e là raramente, spinte dal vento, s'avvicinano sempre
più maestose e minaccianti, e secondo i tratti
d'erba che incontrano, or s'abbassano d'improvviso
ed or sollevansi furiose al cielo; e quindi crepitando
s'uniscono insieme e illuminano d'una luce purpurea
vivissima l'aere d'intorno; e grandi nuvole
di fumo s'inalzano con in mezzo un vortice di scintille,
e s'allargano rapidamente verso il cielo stellato. — Cresce
il vento, e le fiamme abbattute s'incurvano
a terra in larghe vampe orizzontali da sembrare
tende ondeggianti. — L'incendio non corre,
vola; e prima di avvolgere, copre, come un mare
di fuoco, e tutto illumina il sottoposto terreno. — A
momenti, pare che, scemando un poco il vento,
<span class="pagenum" id="Page_181">[181]</span>
l'incendio rimetta della sua furia; ma subito il vento
ricomincia a soffiare con maggior veemenza, e le
fiamme, che s'erano appena risollevate, tornano a
curvarsi con impeto e a vibrare come frecce le loro
punte diritte e implacabili. Ed oh! potessi io ora
descrivere il tumulto, gli urli, i barriti, il ruggito,
il fischio, il mugghio di tante bestie feroci, e le
querule strida d'un'immensità di volatili che tentano
in ogni modo di salvare la propria esistenza
dal vorace incendio, come dalle insidie e dai colpi
di mano inaspettati d'una gran caccia, guidata astutamente
da una volontà unica, per cogliere nella
rete tutti quegli animali e non lasciare scampo a
nessuno! E già essi corrono e saltano qua e là
disperatamente, e a tratti si veggono come spettri
illuminati da bagliori d'inferno, e tosto spariscono
tra le fiamme che si riuniscono e s'incrociano precipitando
e spandendosi in laghi di fuoco con una
rapidità incredibile.
</p>

<p>
Io vidi altra volta i fuochi notturni fatti accendere
da uno dei grandi Capi dei <i>Bèrta</i> (<i>Uàd-el-G¨àrbi</i>)
nella vasta pianura che divide lo <i>Sciangàllah</i>
dall'<i>Abissinia</i><a class="tag" id="tag24" href="#note24">[24]</a>; e quei fuochi mi colpirono d'un
tale stupore, che per un pezzo non aprii bocca, e
le prime parole rivolte al Gran-Capo furono l'esclamazione
spontanea: bello! bello assai! Ma i fuochi
<span class="pagenum" id="Page_182">[182]</span>
ch'io vidi dalle rive del fiume <i>Bianco</i> mi stupirono
assai più.
</p>

<p>
Mi par di vederlo ancora quell'elemento divoratore,
che in poche ore tutte distrugge le secche erbe
e le foglie delle piante che sono disperse in quelle
vaste pianure, le quali assumono poi l'aspetto d'immense
carbonaie. — Solo alcuni arbusti continuano
a bruciare. — Passata la notte, al primo riapparir
della luce del giorno, ecco spiegarsi agli sguardi una
nuova scena di viva sorpresa. Una miriade di colonne
di fumo vermiglio, sulfureo, bianco, nero,
fuggono rapidissimamente e s'allungano a perdita
d'occhi, ottenebrando e tingendo di colori sinistri
il vasto orizzonte. Larghissimi tratti scorgonsi coperti
d'uno strato di cenere bianchissima, come se
fosse nevicato. Invece che ai tropici, lo spettatore,
per un momento, può credersi trasportato nella zona
glaciale. Qua e là monticelli anneriti lacerano il
bianco lenzuolo, come nel disgelo le prominenze
erbose d'un padule spuntano fuori dal manto di
neve; e il fumo ancor serpeggiante dappertutto
sparge su questo quadro imponente come un velo
di nebbia; e gli alberi colle loro braccia spoglie
e stese verso il cielo completano il paesaggio d'inverno.
</p>

<p>
Fattosi chiaro giorno, Negri, uomini e donne, errano
nella vasta pianura arrestandosi davanti a corpi
morti o feriti di bestie feroci, di serpenti e di grossi
uccelli; e gli anneriti cumuli, opera delle formiche
<span class="pagenum" id="Page_183">[183]</span>
nella stagione piovosa, alti da un metro e mezzo
a due metri, s'ergono qua e là, vecchie tombe, come
tosto vedremo, di estinti animali.
</p>

<hr class="tbs" />

<p>
Havvi nel <i>Sudàn</i>, ma specialmente in questi luoghi
bassi e paludosi, gran numero di formiche, di varie
specie, e io procurai di studiarne un poco i costumi.
</p>

<p>
C'è una formica rossastra e piccola, la quale
s'occupa unicamente a raccoglier sementi di cui
fa anche conserva; essa vive in compagnia, soggiorna
sotterra e non esce che nella stagione piovosa
a procacciarsi il vitto. Questa formica dai
<i>Dénka</i> è chiamata a-gñièg o a-ñġièg (sapiente).
</p>

<p>
Un'altra formica piccola e nera, di cui la puntura
è assai dolorosa, trovasi da per tutto, in qualunque
stagione, e dicesi <i>Aciùk</i>.
</p>

<p>
Osservai pure una formica grossa e nera, alla
quale i <i>Dénka</i> danno il nome di <i>agingìn</i> o <i>agiìn</i>,
e si ciba solo di altre formiche.
</p>

<p>
Havvi poi una formica che non si pasce che di
ciò che è dolce, ed è nominata <i>areròu</i>.
</p>

<p>
Ma la formica, che può recar gravi danni agli
indigeni ed ai viaggiatori inesperti, è la formica
bianca che gli Arabi appellano <i>àrda</i> (dalla parola
<i>ard</i> — terra), e i <i>Dénka vdièi</i>. Questo insetto è della
grossezza delle nostre formiche comuni, e si nutre
<span class="pagenum" id="Page_184">[184]</span>
principalmente di legno; del resto egli divora ciò
che gli si presenta, il cuoio, la carne, il cartone,
la carta sopratutto; e torna assai difficile il
preservare da suoi attacchi i libri e gli abiti di
qualsiasi specie. D'un mio giornale, che mi tenevo
conservato con tanta cura, fu rosicchiato quasi tutto
il cartone da queste maledette formiche, nello spazio
d'una sola notte, e fu un mero accidente ch'io
l'abbia potuto salvare, nel mattino, dalla totale distruzione.
Dovetti tirarlo fuori da un vecchio baule
di pelle per consultarlo, e m'accorsi del pericolo
ch'aveva corso. Le formiche, di fatto, erano penetrate
per di sotto, dal fondo del baule, sebbene
fosse un po' sollevato da terra per mezzo di due
liste di legno poste alle estremità; e nulla esteriormente
faceva sospettare la loro presenza. D'allora
in poi, carte, cartoni, scatole, astucci, biancheria,
vestiti, tutto insomma solevo tener sospeso con delle
corde al tetto della mia abitazione. Così gli indigeni
riescono a conservare intatte le loro provvisioni
giornaliere. Quanto ai loro grani, essi li depongono
in grandi e profonde fosse, la cui parte
inferiore e le pareti sono coperte d'una cert'erba,
dalla quale questi insetti si tengono lontani. Essi
cominciano il lavoro di sotto terra, ed allorquando
sono arrivati alla superficie del suolo non l'intralasciano,
ma per mezzo d'una secrezione viscosa,
che è loro propria, uniscono le particelle più minute
della polvere che li circonda, e formano una
<span class="pagenum" id="Page_185">[185]</span>
specie di smalto, costruendone piccole gallerie, che
aumentano sempre più e si sviluppano pel continuo
e nascosto lavorìo di questi insetti, che camminano
sempre al coperto. Il lavoro dura per quasi tutta
la stagione piovosa, e l'edificio che ne risulta ora
racchiude un corpo di bestia morto, disseccato dal
sole, ora un oggetto di cuoio od uno straccio qualunque
abbandonati nella pianura, o il tronco di
un albero, il più delle volte d'acacia, e presenta
alla sua base un raggio di tre o quattro piedi.
Esso s'inalza qualche volta all'altezza di due metri,
e non è abbandonato dalle formiche che allorquando
non rimane più traccia dell'oggetto che viene assediato.
</p>

<p>
Nelle paludi trovansi due altre specie di formiche;
la formica rossa, <i>mormuòr</i>, e la formica volante,
<i>agnièl</i>. Quest'ultima formica fabbrica pure monticelli
di terra simili a quelli dell'<i>àrda</i>, e cessata la stagion
delle piogge n'esce coll'ali.
</p>

<p>
Fu allora ch'io vidi molte di queste formiche
abbandonare le loro gallerie e rimanersi per qualche
tempo immobili e come istupidite, e molte invece
darsi a movimenti disordinati, ed agitar l'ali
con una impazienza e con un'ebbrezza al tutto singolare;
mentre altre, che non erano alate, si mostravano
affaccendate ed occupatissime nell'assistere
le loro compagne.
</p>

<p>
«Ecco, io dissi, come anche in questa società
di formiche si trovano i maschi, le femmine ed i
<span class="pagenum" id="Page_186">[186]</span>
neutri, che sono le femmine abortive, nelle quali,
come nelle api operaie, gli organi del sesso, per
procurata scarsezza o per qualità d'alimento, ristettero
dallo svilupparsi. I maschi e le femmine hanno
l'ali, e i neutri ne son privi, e ad essi incombono
tutte le cure, che si riferiscono alla conservazione
e all'ordine interno della società. Son essi che scavano
sotterra il formicaio e costruiscono poi sopra
l'edificio, di cui ho detto. Son essi, che senza posa
battono la campagna, quando in colonna e quando
alla spicciolata, in cerca di alimenti; son essi che
assistono, invigilano e nutrono i maschi, le femmine
e le nuove generazioni imboccandole come fanno
le madri coi loro uccellini. Quindi, da operai fattisi
soldati, son essi che, in casi non infrequenti di
aggressione, difendono la città, o che, toccando una
sconfitta, migrano a nuove sedi portando tra le mandibule
i più preziosi loro averi, cioè i maschi, le
femmine, le uova, la carne, e le ninfe. Or questi
operai, che sono tanto gelosi custodi de' loro maschi
e delle loro femmine, e che ostinatamente si oppongono
perchè non escano dai loro alloggiamenti, son
poi essi medesimi che, arrivato il dì e l'ora delle
nozze, gli spingono ad uscirne, e lasciano che spieghino
il volo per compiere negli spazi dell'atmosfera
l'ultimo voto della natura, la propagazione
della specie.»
</p>

<p>
<span class="pagenum" id="Page_187">[187]</span>
</p>

<p>
Io visitai pure la paludosa regione dei <i>Nuèr</i> nella
stagion delle piogge, e le impressioni che n'ebbi
allora le trovo registrate sur un mio giornale di
viaggio e compendiate, sotto date diverse, nelle parole
« — che curiosa levata di sole! — qual magnifico
quadro! — che bizzarro tramonto! — che
notte orrenda! maledette zanzare!»
</p>

<p>
Più d'una volta, in sul mattino, io vidi il cielo
tutto coperto di nuvole, da una parte infocate dal
sole nascente e rotte in vari punti da raggi vivissimi,
e dalla parte opposta nere e rigate da striscie
oblique di pioggia. Da questo cielo inquieto scendeva
una luce strana, che pareva passata a traverso
una volta di vetro giallastro, e dava alla vastissima
pianura tutta coperta di verdeggianti erbe e d'arbusti
una tinta arrabbiata.... che non saprei dire
di qual colore; e da per tutto stormi di grossi uccelli
che andavano e venivano dall'una all'altra
riva del fiume; e qua e là qualche scimmia, che
faceva capolino fra l'erbe dalla punta de' formicai. E
vidi in sulla sera tramontare il sole sotto un padiglione
immenso di nuvole color d'oro e di bragia,
e, lanciando rasente la pianura i suoi ultimi raggi
sanguigni, calare dietro a un velo di vapori color
di piombo come un enorme disco rovente, che si
sprofondi nelle viscere della terra.
</p>

<p>
E la notte?.. la notte era impossibile di poter
<span class="pagenum" id="Page_188">[188]</span>
dormire. — Nessuno può immaginarsi, se non l'ha
provato, il tormento, l'irritazione, ch'arrecano le
zanzare in questo paese basso e acquitrinoso. — Non
appena è tramontato il sole, ch'esse s'annunziano
con un acuto ronzìo, e a miriadi ti perseguitano
da per tutto, assetate di sangue, e ti trafiggono
la pelle iniettandovi il loro fluido velenoso,
che ti cagiona tosto un prudore insopportabile. Io
era costretto a balzar fuori dal casotto della mia
barca, non so quante volte, come un disperato che
non può più difendersi da mille nemici, che tentano
di ammazzarlo a poco a poco a forza di punture.
</p>

<hr class="tbs" />

<p>
I <i>Nuèr</i> sono ben fatti della persona, e la loro
corporatura è robusta e fatticcia. Essi posseggono
molto bestiame e sono dati all'agricoltura, specialmente
alla coltivazione del <i>dùrah</i>.
</p>

<p>
Gli schiavi, ch'essi ritraggono dalle tribù vicine,
son quelli che eseguiscono i lavori più faticosi della
campagna.
</p>

<p>
I <i>Nuèr</i> sono spesso in guerra coi Negri di altre
tribù, e i pascoli principalmente sono il motivo
delle loro querele.
</p>

<p>
Essi, come tutti i Negri del <i>Sudàn</i>, non oltrepassano
i confini della loro tribù che per combattere,
e mai da soli, nè allo scopo di stringere relazioni
<span class="pagenum" id="Page_189">[189]</span>
di commercio. — Quindi assoluta mancanza
di comunicazioni. — Una tribù non conosce i costumi
dell'altra, massime se un po' lontana e parli
una lingua diversa. Per la qual cosa il Negro di
una tribù, credulo e timido per natura, immagina
prodigi e favole sul conto dei Negri d'un'altra tribù
ov'egli non abbia ancor posto il piede.
</p>

<p>
Tutti gli storici dell'antichità sono pieni di simili
testimonianze; essi veggono ovunque cinocèfali e
mostri; e se noi ne vediam meno, è perchè siamo
più istruiti, più osservatori e meno creduli.
</p>

<p>
Ctesias, nell'epitome della sua storia dell'India
datoci da Photius, entra nei più minuti dettagli intorno
ai cinocèfali.
</p>

<p>
«Nelle sue montagne (dell'India), egli dice, havvi
degli uomini con testa di cane, i quali vestono pelli
di bestie feroci. Essi non fanno uso, come noi, del
linguaggio; abbaiano come i cani, e s'intendono
scambievolmente. I loro denti sono più lunghi di
quelli dei cani, e le unghie rassomigliano a quelle
di questi animali, ma sono più lunghe e più rotonde.»
</p>

<p>
Non si crederebbe qui forse che Ctesias ne avesse
veduto un gran numero?
</p>

<p>
Nè meno esplicito è Erodoto. «In questa parte
occidentale della Libia si trovano serpenti d'una
grandezza straordinaria, leoni, elefanti, orsi, aspidi,
asini cornuti, cinocèfali ed acefali, i quali hanno,
se dobbiamo prestar fede a quei di Libia, gli occhi
<span class="pagenum" id="Page_190">[190]</span>
al petto. Veggonsi pure uomini e donne selvaggi
ed altre bestie feroci.»
</p>

<p>
Quante volte io stesso ho avuto l'occasione di
udire simili racconti! Ne potrei comporre un grosso
volume se volessi riferire solo i principali fra quelli
che mi fecero impressione. E non è necessario di
internarsi nell'Africa per raccoglierne molti; in tutte
le città dell'Egitto stanziano genî e mostri; e non
può essere che gente incredula, come noi, che passi
loro vicino senza vederli.
</p>

<p>
Quindi è che gli Africani contano antropofagi
assai più che non esistano realmente. I Negri idolatri
del <i>Sudàn</i> considerano noi stessi come cannibali;
e ciò mi pare che basti per metterci in guardia
ad accettare con riserva quanto essi ci dicono
di altri popoli. Allorquando i Negri ci parlano di
antropofagi stabiliti al sud della loro tribù, altro
non esprimono se non che non gli hanno veduti, e
che temerebbero d'abbattersi con que' mostri feroci
assetati del loro sangue. Noi siamo per essi il tipo
della bruttezza e della crudeltà — non dimentichiamolo.
</p>

<p>
Quanto poi agli incettatori di schiavi, questo cannibalismo,
di cui essi accusano le loro vittime, è un
pretesto a giustificare la loro condotta. Impadronendosi
di questi infelici, dicono: noi non facciamo
che compiere un atto meritorio, liberandoli dal dente
divoratore.
</p>

<p>
Davvero! che se questi cacciatori d'uomini fossero
<span class="pagenum" id="Page_191">[191]</span>
in Europa, si qualificherebbero per filantropi e
pretenderebbero d'essere paragonati a S. Vincenzo
di Paola.
</p>

<p>
Allorquando in Africa si vuol saccheggiare e ridurre
a schiavitù una popolazione, basta accusarla
di cannibalismo.
</p>

<p>
Così in ogni paese, il forte non manca mai di
sottili pretesti per opprimere il debole; e non è
che la critica sana e spregiudicata, la quale sappia
smascherare la male giustificata ipocrisia dei
forti.
</p>

<p>
Le capanne dei <i>Nuèr</i>, come quelle dei <i>Scìluk</i>,
sono fatte di paglia; hanno per lo più forma conica
e sono grandi assai; alcune di esse sono costruite
appositamente per accogliervi i forestieri. Le
abitazioni di una famiglia sono lontane da quelle
di un'altra dai cinquanta ai trecento passi.
</p>

<hr class="tbs" />

<p>
Quanto alle credenze religiose, essi credono nell'esistenza
di Dio; ma a lui non attribuiscono nessun
culto. Sentono che gli avvenimenti dipendono
da una forza occulta, che bisogna rendersi favorevole.
Da ciò ne vengono i sacrifizî, che di quando
in quando offrono al Genio malo, onde allontanare
i malefizî e gli avversi destini. Professano grande
stima ai loro <i>Kogiùr</i> (indovini), i quali avrebbero
<span class="pagenum" id="Page_192">[192]</span>
l'abilità di annunziare la pioggia e le disgrazie, e
di rendere la salute ai loro bestiami.
</p>

<p>
I <i>Kogiùr</i> sono d'una scaltrezza mirabile. Essi
sanno così bene condursi nelle molte e varie occorrenze
del loro mestiere da cavarsela in ogni modo,
fuggendo noie e rimproveri, e avvantaggiando sè
stessi. Io credo sieno i più ricchi della tribù, poichè
non fanno mai nulla per nulla.
</p>

<p>
Un buon <i>Kogiùr</i> è ricordato anche dopo morte;
tutta la tribù l'accompagna al sepolcro e lo piange;
la sua tomba viene poi coperta da una grande capanna,
che addiviene luogo sacro e d'invocazione.
Nella capanna sta sempre un vaso d'acqua lustrale,
e intorno ad essa vengono spesse volte piantati, a
mo' di siepe, denti di elefante per onorare il santo.
</p>

<p>
I <i>Nuèr</i> sono assai superstiziosi, e sovente accendono
nella notte dei fuochi per discacciare i mali
spiriti. Qualche volta però dànno fuoco a dei fascetti
d'erba secca, che tengono in aria colle mani
sì che possano essere veduti dai loro vicini, i quali
alla lor volta fanno medesimamente, per avvertire i
più lontani di qualche pericolo che li minacci.
</p>

<p>
Questi Negri, meno miserabili di tante altre tribù,
sono vivaci, scherzevoli, e trovano il tempo di abbigliarsi
nei modi più strani e ridicoli. Alcuni fra
<span class="pagenum" id="Page_193">[193]</span>
gli uomini copronsi il capo con una berretta, fatta
in varie fogge, di tela di cotone, adorna di piccole
conchiglie del mar rosso, che comprano dai mercanti
di <i>Chartùm</i>; ma i più hanno i capelli impiastricciati
con cenere ed olio di ricino in maniera da
farne apparire acconciature bizzarre e stravaganti.
Quasi tutti portano un braccialetto d'avorio sopra
il gomito, e sono ignudi. Compagni loro indivisibili
sono la lancia e lo scudo, o il bastone e la pipa
(<i>tógñ-de-tàb</i>). Entrambi i sessi, usciti appena dall'adolescenza,
fumano tabacco da grandi pipe fornite
di grosso cannello, a metà del quale è una
scorza di zucca piena di stoppa e di pezzetti di
legno odorosi, per la quale si espande il fumo, di
cui s'impregna la stoppa, mentre esso riceve odore
aromatico dai pezzetti di legno, e n'esce più fresco.
</p>

<p>
Le donne usano di adornare le orecchie di anellini
di rame e di ferro; e le più ricche ne hanno
uno grandissimo, che pende dall'estremità dell'orecchio
destro. Molte poi sopra il labbro superiore
attaccano un filo di ferro, lungo quasi una spanna,
che sporge dalla faccia orizzontalmente, e che,
quando parlano, va su e giù in guisa da farti ridere.
Donne e fanciulle non si coprono che quando
debbono uscire dalle loro capanne; allora cingono
alle reni due pelli di capra, l'una davanti e l'altra
di dietro, fregiate di conchiglie e di catenelle di
ferro.
</p>

<p>
<span class="pagenum" id="Page_194">[194]</span>
</p>

<p>
I <i>Nuèr</i> sono abilissimi cacciatori di coccodrilli,
d'ippopotami e di elefanti.
</p>

<p>
La caccia che dànno al coccodrillo e all'ippopotamo
non differisce da quella dei negri <i>Dénka</i><a class="tag" id="tag25" href="#note25">[25]</a>.
Ma per cacciare l'elefante s'uniscono in numero
di venti o trenta, e ciascuno alla sua volta lo assale.
Il primo che riesce a ferirlo ottiene il più
pesante dei due denti del mostruoso animale; il
secondo ha diritto all'altro dente; e tutti gli altri
se ne dividono le carni.
</p>

<p>
I <i>Nuèr</i> che, come dissi, sono spesso in guerra coi
Negri di altre tribù, intraprendono ogni anno spedizioni,
a diverse riprese, verso il sud, e sempre all'incominciare
del <i>charìf</i> (della stagion delle piogge).
Allorquando gli abitanti del sud scorgono qualche
nube comparire all'orizzonte, esclamano ad una
voce: prepariamoci alla difesa! I <i>Nuèr</i> sono vicini!
E difatto lo stesso giorno, o il giorno dopo, eccoli
in numero di quattro o cinque mila, divisi in tre
o quattro drappelli, lanciarsi con audacia incredibile
sopra paesi interi, e derubarli di tutto quello che
viene loro alle mani, e percuotere, ferire, ammazzare
senza pietà quelli che loro si oppongono, e
condur via schiavi uomini e donne, che non riescano
a salvarsi colla fuga.
</p>

<div class="chapter">
<p>
<span class="pagenum" id="Page_195">[195]</span>
</p>

<h2 id="cap8">VIII.

<span class="smaller"><i>Bachìta</i> la schiava.</span></h2>
</div>

<p>
Il 19 dicembre 1859 percorrevo il fiume <i>Bianco</i>
per la terza volta, ed ero diretto a <i>Kondókoro</i> nella
tribù dei <i>Bàri</i>. — Avevo passata di poche miglia
la paludosa e malsana regione dei <i>Nuèr</i>, ed ero
entrato in quella dei <i>Kìc</i>. — Erano le ore 4¾
pomeridiane, quando nella camera della <i>dahabìah</i>,
ove stavo scrivendo, mi si presentò il turcimanno
<i>Cher-Allàh</i>, il quale con accento di pietà e cogli
occhi pieni di lagrime, disse: padre.... or ora
spirò... e poi diede in un dirotto pianto.
</p>

<p>
Dio! — sclamai alzando gli occhi e le mani al
cielo, — abbi misericordia di lei!
</p>

<p>
Povera schiava! che ancor non avevi pregustato
il dolce della tua ricuperata libertà!
</p>

<p>
<span class="pagenum" id="Page_196">[196]</span>
</p>

<p>
Era nata questa donna fra le montagne di <i>Nòba</i>;
ancor piccina fu rapita dagli Arabi, e dopo qualche
tempo i suoi genitori, ch'erano ricchi in bestiame,
riuscirono a riscattarla. A circa vent'anni fu dalla
madre, chè il padre era morto, maritata ad un Negro
della stessa tribù.
</p>

<p>
Per tre anni vissero in pace i due sposi, che si
amavano appassionatamente, e la loro gioia non fu
turbata che dalla perdita di un bambino. La giovine
madre lo pianse con un dolore tanto profondo,
che il marito dovette qualche volta farle dolci rimproveri,
vedendo che non l'acquetavano i conforti.
</p>

<p>
Finalmente ebbero un altro figlio, ed allora la
pena della madre si calmò, e il suo cuore, riattaccato
alla vita da quel secondo bambino, sentì rimarginare
a poco a poco la passata ferita.
</p>

<p>
Trascorsero poi trentasei lune; e un giorno, verso
sera, in cui la donna si trovava nella sua capanna
col figliuolino di tre anni, aspettando ansiosa il
marito che tornasse dal pascolo col suo piccolo
gregge, udì una voce al di fuori che esclamava:
povera donna!... quanto sei disgraziata!... che
tu non fossi mai venuta al mondo!... tu vivesti
lieta fin qui, ma ora.... ah! che tu non l'avessi
mai conosciuto quel buon uomo!... e che cosa
sarà di te e del tuo figliuolino.... ora che hai
perduto colui, che amavi tanto, e da cui fosti tanto
riamata!...
</p>

<p>
La donna, avvicinatasi d'un salto alla porta, aveva
<span class="pagenum" id="Page_197">[197]</span>
capito che quelle parole erano dirette a lei. Poteva
ingannarsi? — Altre capanne non erano vicine
alla sua; il cuore cominciò a batterle con violenza,
ed involontariamente ella strinse così forte
suo figlio fra le braccia, che quella creaturina levò
sopra lei uno sguardo di stupore, e disse: mamma!
che cosa hai che ti fa male?... Nello stesso momento
entrò nella capanna la madre della sposa,
tutta convulsa, e corse ad abbracciare la figlia, annunziandole
con voce interrotta da affannosi singhiozzi
che suo marito.... era divenuto schiavo
degli Arabi. — Sorpresa ed atterrita la figlia a così
crudele notizia, chinò tosto la fronte sulla spalla
della madre, e scoppiò in un pianto da disperata. — Invano
la madre tentò di calmarla nella dura sorte
di tanta sventura. — La mia vita, gridava ella, è
amara come il fiele! io sono da questo istante una
tormentata senza speranza.... no, voglio vederlo
ancora.... lo vedrò.... e perchè vivere altrimenti?...
io vorrei esser morta mille volte piuttosto
che averlo perduto!... maledetti Arabi!...
ed in virtù di qual diritto voi ci rubate le nostre
gioie?... ecco quello che vorrei sapere. — Non
siamo noi uomini come siete voi? e perchè ora
opprimerete quell'uomo, che è mio? perchè lo sferzerete,
l'ucciderete forse per mangiarne le carni? — Figlia,
tu mi spaventi, disse la madre; io non ti
ho sentita mai parlar così; e temo che tu ti lasci
trasportare dal dolore a qualche eccesso. Capisco,
<span class="pagenum" id="Page_198">[198]</span>
tu l'amavi molto il tuo marito, e sommo dev'essere
il dolore che senti per la sua perdita, da
farti perdere quasi la ragione; ma t'acqueta, te ne
prego, per l'amore del tuo figliuolino, che è qui
che ti guarda attonito, e dell'amata tua madre. — La
figlia rimase tacita e tremante per qualche minuto;
e traendo il fanciullino verso le sue ginocchia,
contemplò i grandi occhi neri di lui, cavando
lunghi e profondi sospiri senza proferir più parola.
Vennero poco dopo per confortarla parenti ed amiche. — Ella
tacque sempre; e a notte bene avanzata
fu lasciata sola col figlio, com'ella desiderava,
nella sua capanna. — La madre fu l'ultima ad
abbandonarla, e prima le raccomandò di rassegnarsi
al destino e di non commettere atti imprudenti.
</p>

<p>
Rimasta sola la povera donna col figlio che dormiva
in un angolo della capanna, gli gettò sopra
uno sguardo inquieto.... povera creaturina! — Ella
pensò quindi tra sè — povero figlio! ti hanno
rapito il padre.... ma tua madre te lo farà trovare....
sì, senza dubbio, lo ritroveremo; io conosco
press'a poco la via che gli Arabi debbono
avere battuta per condurlo alle loro tende.... e
noi la seguiremo finchè l'avremo trovato; meno
male vivere insieme tutti e tre schiavi degli Arabi,
che liberi ma separati da lui. — Donna infelice,
che cieca d'amore non hai presente che il marito,
e non comprendi la mala ventura che imprudentemente
tu sfidi! — Due ore avanti che spuntasse
<span class="pagenum" id="Page_199">[199]</span>
il dì, la Negra, preso un po' di pane che ravvolse
nella sua <i>farda</i>, e un po' d'acqua in un piccolo
recipiente di terra, s'avvicinò al bambino che
dormiva, e durò fatica a risvegliarlo. Dopo alcuni
sforzi egli aprì gli occhi, e vedendo la madre affaccendata:
</p>

<p>
— Dove vai, mamma? egli chiese quando essa
fece per prenderselo in braccio.
</p>

<p>
La madre fissò gli occhi sopra quelli del figlio
in modo così grave, ch'egli capì subito che era
per avvenire qualche cosa straordinaria.
</p>

<p>
— Zitto, figliuol mio! ella disse; parla piano;
potrebbero sentirti, e impedirci che ce n'andiamo
a ritrovare il padre tuo. Gli Arabi, che sono bianchi,
ce l'hanno portato via, lontano; ma la tua mamma
vuol ritrovarlo, e vivere insieme con lui e col suo
caro figliuolo.
</p>

<p>
La madre così parlando prendeva fra le braccia
il bambino, raccomandandogli il maggiore silenzio;
ed uscì dalla capanna.
</p>

<p>
La notte era fredda; il cielo scintillava di stelle;
e la povera madre si stringeva il fanciulletto al seno,
mentre che esso, muto di spavento, le si attaccava
al collo con ambedue le mani. La donna intanto
s'avanzava a passi leggieri e frettolosa, premendole
di torsi alla vista di chi avrebbe potuto conoscerla
prima ancora che spuntasse il giorno; e piangeva
dirottamente e singhiozzava da far pietà ai sassi.
</p>

<p>
Erano singhiozzi, erano lagrime simili a quelle
<span class="pagenum" id="Page_200">[200]</span>
che potresti versare tu, o ricca, sulla tomba del tuo
marito, o sul letto delle sue agonie; poichè tu, sebbene
coperta di seta e di gioie, sei pure una donna
come quella povera Negra; e le tue miserie e i tuoi
dolori non potrebbero avere, no, una maggiore
amarezza.
</p>

<p>
L'imaginazione non potrebbe rappresentarsi una
donna più desolata ed abbandonata di quella povera
Negra, quando s'allontanò dalla propria capanna.
Il pensiero della dura ed atroce condizione,
nella quale dovea trovarsi il marito, e del pericolo
ch'essa correva col figlio per andare in traccia di
lui, le si confondeva nello spirito coll'angoscia che
provava lasciando per sempre il suolo nativo, la
madre, i parenti e le amiche. Poi era combattuta
dall'imagine de' luoghi ove era cresciuta, degli alberi
sotto i quali aveva scherzato bambina, dei boschetti,
ove in giorni più felici aveva passate tante
ore col suo giovine sposo; e tutto quanto scorgeva
in quella serena e fredda notte stellata pareva le
parlasse con voci di rimprovero, e le domandasse
come poteva ella mai lasciare e per sempre tante
care memorie!
</p>

<p>
Ma l'amor coniugale spinto in un parossismo
di esaltazione, mentre ella si figurava nella propria
fantasia il miserabile stato del diletto marito, era
più forte di qualunque altro amore.
</p>

<p>
Il fanciullino era abbastanza grandicello per camminare,
almeno qualche tratto di via, a fianco della
<span class="pagenum" id="Page_201">[201]</span>
madre; ed in qualunque altra occasione ella lo
avrebbe condotto per mano; ma in quell'ora, il
solo pensiero ch'egli potesse venirle rubato, e che
essa non avrebbe potuto quindi più abbracciarlo, la
faceva fremere; e lo riteneva al seno stringendolo
convulsivamente, mentre essa non andava, ma correva.
</p>

<p>
E ad ogni rumore che udiva, o che le pareva
di udire, rabbrividiva; una foglia tremante e un'ombra
che vacillava facevano rifluirle il sangue al cuore
e precipitare la corsa; ogni moto di timore pareva
aumentare la forza straordinaria che l'animava.
</p>

<p>
Il fanciulletto dormiva. Dapprima la novità e il
timore lo tennero svegliato; ma dietro alle ripetute
assicurazioni della madre che, se stesse tranquillo, lo
avrebbe condotto al padre suo, egli si strinse dolcemente
attorno al collo materno, e non parlò che
per chiedere, quando si sentì vinto dal sonno:
</p>

<p>
— Mamma, non occorre ch'io stia svegliato,
n'è vero?
</p>

<p>
— No, mio caro, dormi se ne hai bisogno, che
veglierà tua madre.
</p>

<p>
— Ma, mamma, se dormo non mi porteranno via?
</p>

<p>
— No, no, sta sicuro: finchè io son viva non
permetterò mai che tu sii separato da me. — Il
fanciullo colle sue braccia strinse più forte il collo
della madre, e lasciò cadere la testa sulla spalla di
lei, mentre essa al contatto di quelle braccia calde, e
al dolce respiro del figliuoletto, oh! come doveva
<span class="pagenum" id="Page_202">[202]</span>
sentirsi piena d'ardore e di coraggio! Ella quindi
continuò senza posa il cammino fino a tanto che
i primi chiarori dell'aurora le fecero scorgere il
principiare della foresta, nella quale dovevano essere
attendati gli Arabi; e dopo mezz'ora prese il
sentiero che vi s'addentrava. Depose quindi a terra
il bambino, e conducendolo per mano: andiamo
innanzi, ella diceva, da bravo! vediamo quanto sei
capace di camminare. — Di lì a poco il fanciullo
cominciò a lagnarsi d'essere stanco, d'aver fame e
sete. Allora la povera donna lo fece sedere, ed ella
sedette con lui, sotto una frandosa pianta, e gli
porse da mangiare e da bere di quel poco che
aveva portato seco. Il fanciullino bevette e mangiò
qualche cosa, ma si rammaricava e si crucciava
perchè la madre non voleva prender cibo nè bevanda;
e quando egli, cingendole il collo con un
braccio, tentò porle in bocca un tozzo di pane, ella
si sentì soffocata, e disse: no, no, amor mio, la
mamma non può nè potrà mangiare sino a tanto che
non avrà trovato il padre tuo. Avanti, figliuol mio,
avanti! non perdiam tempo, che non c'incolga la
notte qui nella boscaglia, perchè in tal caso ci divorerebbero
le bestie feroci. Ella si mise poi questa
volta a cavalluccio sur una spalla il bambino, che
vi si reggeva abbracciando con ambo le mani il
capo della madre, la quale si precipitò sulla via,
sperando d'incontrar presto una stazione di Arabi,
e presso loro il dilettissimo suo marito.
</p>

<p>
<span class="pagenum" id="Page_203">[203]</span>
</p>

<p>
Con quella speranza nel cuore tirò innanzi, e non
s'arrestò che verso il mezzogiorno, allorchè vide due
donne arabe sedute sotto un albero, che la guardavano
sospettose. A quella vista la tensione straordinaria
dei nervi di quella povera Negra tutt'a un
tratto scemò, ed ella sentissi estenuata per la stanchezza
e per la fame; potè a stento avvicinarsi alle
due donne, presso le quali depose il bambino, e sedette
sfinita co' piedi feriti, lacerati e grondanti di sangue.
</p>

<p>
— Donde vieni e dove vai con questo bambino? — le
chiesero quelle donne, curiose di saper
qualche cosa.
</p>

<p>
— Vengo dal paese di <i>Nóba</i>, rispose con quel
po' d'arabo che aveva imparato da piccina, e vado
in cerca del mio marito, e padre di questo bambino;
egli mi venne rapito ieri dagli Arabi col suo
piccolo gregge; mia madre me ne diede la prima
il triste annunzio; io mi risolsi d'andarmene in
cerca finchè l'avessi trovato, dicendo fra me: meno
male vivere insieme tutti e tre schiavi degli Arabi,
che liberi, ma separati da lui.... e se voi, o donne,
ne sapeste qualche cosa, non vogliate nasconderlo
a una moglie sventurata, a un infelice figliuolo!
</p>

<p>
L'aria d'inquietudine e di scoraggiamento della
povera Negra fece impressione a quelle due donne,
le quali commosse le dissero che veramente ier notte
era stato condotto in casa del loro Capo un Negro
schiavo di <i>Nóba</i>, il quale poteva avere trent'anni,
ed era di media statura....
</p>

<p>
<span class="pagenum" id="Page_204">[204]</span>
</p>

<p>
— Proprio lui, esclamò la Negra, battendo palma
a palma, e cogli occhi fuori dell'orbita e brillanti
d'emozione. Balzò quindi in piedi, prese il bambino
in braccio, e si pose in atto di correre....
ma non conosceva il sentiero che menava alla stazione....
e scongiurò quelle donne che gliel volessero
indicare.
</p>

<p>
— No, no, non è bene che tu ti presenti senza
essere accompagnata da qualcheduno della tribù alle
nostre tende; tu diverresti, col tuo figliuolo, schiava
del Capo, che è un padrone duro, che tratta assai
male i suoi schiavi....
</p>

<p>
— Oh Dio! gridò la Negra, il vostro Capo vuole
ammazzarmi il marito.... e cadde svenuta e come
morta.
</p>

<p>
All'aspetto di quel viso immobile e di quelle
membra irrigidite, le due donne arabe si sentirono
comprese d'un fremito di pietà; e l'emozione impediva
loro quasi di respirare; e l'una si sforzava
di richiamare ai sensi la povera Negra, mentre l'altra
teneva sulle ginocchia il bambino, che attonito fissava
gli occhi sbarrati sulla madre, ma non piangeva;
egli era giunto a quel punto in cui la sorgente
delle lagrime è inaridita.
</p>

<p>
— Povera donna! dicevan esse, piene di compassione,
l'han fatta venir meno le nostre ultime
parole!
</p>

<p>
Dopo qualche minuto ella aprì i grandi occhi
neri, e lanciò intorno uno sguardo smarrito; e subito
<span class="pagenum" id="Page_205">[205]</span>
un'espressione d'agonia sconvolse il suo volto,
e si alzò bruscamente gridando: ah! il mio figlio!
mio figlio! me l'hanno rapito!
</p>

<p>
Il fanciulletto, udendo quella voce, saltò dalle
ginocchia dell'Araba, e correndo alla madre la recinse
colle braccia.
</p>

<p>
— Oh! egli è qui, egli è qui! esclamò ella.
</p>

<p>
— Le due donne allora: non temere, dissero
con accento affettuoso, nessuno ti farà del male.
</p>

<p>
— Iddio vi benedica! soggiunse la Negra coprendosi
il volto colle mani e singhiozzando, mentre il
fanciulletto, vedendo ch'essa piangeva, tentava di
salire sulle ginocchia di lei.
</p>

<p>
Le due donne arabe quindi le ripeterono che
non era bene ch'ella si presentasse col solo bambino
alle loro tende, ma che conveniva restasse
nascosta, finchè esse fossero andate a casa e tornate
a prenderla coi loro mariti.
</p>

<p>
Frattanto il bambino, sfinito del tutto, si lamentava;
e la madre:
</p>

<p>
— Povero figlio! diceva accarezzandolo; tu non
hai l'abitudine ancora di camminar molto, ed io
t' ho fatto correre assai. Or, riposa, amor mio; e
lo stese a terra supino, tenendo la di lui mano
nelle sue, finchè fu addormentato. In quanto a lei,
non avrebbe potuto prender sonno; e consunta dall'impazienza
gettava lunghi sguardi sul sentiero, che
presto doveva condurla al marito col suo bambino;
e pochi minuti le parvero un secolo.
</p>

<p>
<span class="pagenum" id="Page_206">[206]</span>
</p>

<p>
Finalmente ella vide comparire le due donne coi
loro mariti, i quali la condussero col figlio in una
capanna, ove furono lasciati liberi e trattati con
umanità e benevolenza.
</p>

<p>
Qui la Negra non faceva che chiedere di vedere
il marito; e lo chiedeva con tali accenti di ardente
supplicazione, da intenerire il cuore più duro. Ma
il Capo che già sapeva ogni cosa, e che non era
uomo da commoversi facilmente, non volle permettere
ch'ella vedesse il marito se prima non era
divenuta sua schiava; ed essa, pur di vederlo e
d'abbracciarlo, era disposta anche a questo.
</p>

<p>
I suoi ospiti però la sconsigliavano dal farlo, e
la esortavano a tornar libera col suo figliuolino nel
proprio paese; ma invano: essa preferì d'essere
schiava col figlio in compagnia del marito, piuttosto
che di andarsene separata da lui; e dopo dieci giorni
fu consegnata col bambino al Capo della tribù, il
quale la condusse bensì subito, ma senza il bambino,
a vedere il marito. Questi giaceva, legato come un
cane, tutto insanguinato in un angolo d'una vecchia
ed oscura capanna, sulla nuda terra; l'atmosfera
n'era insoffribile; e miriadi di zanzare irritavano
colle loro punture le piaghe dell'infelice. Ma
fra tutti i patimenti fisici che provava, il più intollerabile,
quello che dava il colmo alla misura delle
sue angustie, era una sete ardente che non poteva
estinguere. Appena egli vide entrare nella capanna
il Capo colla Negra, che non conobbe: un po'
<span class="pagenum" id="Page_207">[207]</span>
d'acqua.... datemi un po' d'acqua! ve ne scongiuro — e
ciò disse nella propria lingua, che il
Capo non intendeva. La Negra mandò un grido
soffocato, e come un lampo sparì dalla capanna;
ma tornò subito con un recipiente d'acqua e corse
all'assetato per dargli da bere, sollevandogli la testa.
Egli bevette con ardore febbrile, e poi ringraziò la
Negra dicendole: tu m'hai recato un gran sollievo!
Ella si assise in terra, si cinse le ginocchia colle
braccia, e lo guardò fissamente, senza che le fosse
dato di proferir parola.
</p>

<p>
Lo schiavo pure la guardò, ma non potendo raffigurarla,
perchè la capanna era oscura:
</p>

<p>
— Chi sei tu, buona donna, le chiese, che parli
la mia lingua e senti tanta pietà del misero mio
stato?
</p>

<p>
— Non mi conosci?... io sono tua moglie, e il
bambino è qui fuori.... io venni con lui in cerca
di te, e ti ho ritrovato.... Or sono contenta di
poter vivere insieme, meno infelice che di trovarmi
separata dall'amor mio, poichè io mi diedi schiava
allo stesso tuo padrone col nostro caro bambino.
</p>

<p>
— Quanto coraggio! e quanto amore per me!
tu hai voluto assoggettarti ad una vita di chissà quali
patimenti per alleviare quelli di tuo marito! ma....
fosti mal consigliata. Io conosco per prova questo
uomo crudele ed interessato. Noi saremo presto tradotti
e venduti al mercato a diversi padroni; e così
ciascuno di noi sarà più infelice di prima. Oh! potessi
<span class="pagenum" id="Page_208">[208]</span>
io almeno pensare altrimenti di te, o cara, e
del bambino! potessi dire che sono stato venduto
io, e non tu nè il figlio! che voi siete al sicuro;
che quello che avverrà non avverrà che a me solo!...
ma noi tenteremo di fuggire tutti e tre prima d'essere
venduti.... sì lo tenteremo. Qui non v'è alcuno
che possa menomamente proteggerci. E questo
uomo bianco è capace di tutto.... e non indietreggia
dinanzi a qualunque misfatto. Se avessi cuore
di dirti quello che ho sofferto in questi pochi giorni
ch'io mi trovo presso lui, ti si rizzerebbero i capelli,
e rabbrivideresti d'orrore.... è impossibile resistere!...
</p>

<p>
Il Negro disse tutto questo rapidamente e con
un penoso stringimento di gola.
</p>

<p>
— No, no, soggiunse la Negra singhiozzando,
voglio che tu mi prometta che non tenterai di fuggire....
Guai a noi se la nostra fuga venisse scoperta!
egli diverrebbe furioso come una iena contro
di noi; e non finirebbe più di maltrattarci, ci venderebbe
sul mercato ad altri bianchi, e noi saremmo
presto dilacerati dal loro ferro, o bruciati dal fuoco,
o fatti pasto nei loro banchetti.
</p>

<p>
— Olà! basta, disse il Capo, sieno finiti i pianti
e le smorfie. Ora mostratevi allegri, ve lo comando;
guardatemi, guardatemi bene in volto.... e tremate.
Egli levò quindi il pugno in aria, e sclamò: vedete
questo pugno? è duro come il ferro, ed è divenuto
tale a forza di battere i Negri; non ne ho trovato
<span class="pagenum" id="Page_209">[209]</span>
un solo ch'io non potessi uccidere al primo colpo.
Vi avverto che non mi sfugge nulla, siatene pur
certi; ciascuno deve essere sempre pronto al suo
dovere, ed ubbidire senz'altro quando io parlo;
questo è l'unico mezzo di trovarsi bene con me;
non v'aspettate la menoma dolcezza; io sono un
uomo senza pietà.
</p>

<p>
Quindi s'avvicinò al Negro, e dandogli rabbiosamente
una spinta col piede disse: <i>Belàl</i>! (era il
nome imposto da lui a quello schiavo) levati su.
Non te l'avevo detto che ti avrei insegnato a vivere
come conviene? Credo che avrai trovata buona
la lezione che ti diedi; e tu, o <i>Bachìta</i>, (era il
nome imposto alla schiava), impara a sue spese a
non voler mostrarti, come lui, ostinata a fuggire.
</p>

<p>
— Via, sorgi, animale! continuò il Capo, spingendolo
ancora col piede.
</p>

<p>
<i>Belàl</i> non intendeva, e <i>Bachìta</i> l'avvisò di levarsi.
</p>

<p>
Egli allora, debole e coperto di piaghe, fece sforzi
dolorosi per alzarsi, e il Capo si pose a ridere brutalmente.
</p>

<p>
<i>Belàl</i> stavasi ritto in faccia a lui col guardo mesto,
e colla fronte calma.
</p>

<p>
— Ah! va bene! tu puoi starti in piedi! — soggiunse
il Capo guardandolo dalla testa alle piante — credo
che non ne avesti abbastanza. Adesso, <i>Belàl</i>,
inginocchiati, e domandami perdono per aver tentato
due volte di fuggire.
</p>

<p>
<span class="pagenum" id="Page_210">[210]</span>
</p>

<p>
<i>Belàl</i> rimase immobile, perchè non intese ciò che
gli era stato comandato.
</p>

<p>
— In ginocchio, cane! — riprese il Capo percuotendolo
colla frusta, e facendolo poi cadere con un
pugno — tu non sai quello che ti può avvenire:
credi che ciò che hai avuto sia qualche cosa? non è
nulla, te lo dico io, proprio nulla; ti converrebbe
di essere attaccato ad un albero col fuoco acceso
disotto....
</p>

<p>
— Ma.... perchè, o padrone, tratti così mio
marito, disse <i>Bachìta</i> tremante e desolata, mentre
egli non intende la tua lingua, e non sa quindi
quello che tu gli dici?
</p>

<p>
<i>Belàl</i> cadendo in terra, vi si rotolò, torcendosi
le braccia nel parossismo della rabbia, e disse: sì,
fuggiremo, e se quel mostro d'uomo ci coglierà
nella fuga, ci ammazzi pure; meglio è morire che
essere trattati in questo modo.
</p>

<p>
<i>Bachìta</i> quindi per ammansire il Capo gli disse:
</p>

<p>
— Padrone! <i>Belàl</i> ti ha ringraziato ed ha promesso
che non penserà più a fuggire, avendo omai
seco la moglie e il figlio.
</p>

<p>
Il Capo si allontanò, risoluto di non spingere pel
momento le cose più oltre; ed ordinò di slegarlo,
convinto di ciò che gli avea detto <i>Bachìta</i>.
</p>

<p>
Passarono poi venti giorni, che furono per <i>Bachìta</i>
un'angoscia continua.
</p>

<p>
<i>Belàl</i> stavasi quasi sempre solo nella sua capanna,
triste, melanconico, pensoso, colla testa appoggiata
<span class="pagenum" id="Page_211">[211]</span>
sopra una mano; parlava spesso e gestiva da sè;
e qualche volta contraeva il volto, come all'apparizione
improvvisa d'una immagine orribile. S'egli
usciva dalla capanna, <i>Bachìta</i> tremando ne seguiva
cogli occhi ogni passo e ogni gesto; talor l'accompagnava;
lo cercava, lo chiamava. — Cosa pensi?
gli domandava cento volte il giorno. — Ed egli
rispondeva sempre: nulla!
</p>

<p>
Una mattina ella lo vide più inquieto, più triste,
più stravolto del solito sotto una pianta, colle braccia
incrociate sul petto, e cogli occhi spalancati e
fissi al suolo. <i>Bachìta</i> piena d'affanno gli corse da
vicino, s'assise, gli strinse una mano e gli disse a
bassa voce, risoluta, con un accento in cui si sentiva
tutto lo strazio dell'anima sua:
</p>

<p>
— Ascolta, mio caro, io non posso più vivere
così! Mi sento morire! Non mi voler ridurre alla
disperazione! Parla una volta, te ne scongiuro, dimmi
che cosa pensi!
</p>

<p>
— Nulla.
</p>

<p>
— Non è vero! tu vuoi fuggire; e avresti il
cuore di lasciarmi sola col figlio?
</p>

<p>
— No!
</p>

<p>
— Ebbene, qualche altro pensiero t'ingombra
la mente forse peggiore... e voglio saperlo... io
non parto di qui, nè ti lascio partire se non mi giuri
che non fuggirai, che starai sempre con me, che mi
amerai sempre; te ne prego in nome del bene che
ti voglio, in nome di nostro figlio che tu ami tanto.
</p>

<p>
<span class="pagenum" id="Page_212">[212]</span>
</p>

<p>
— Lo giuro — disse il Negro levando gli occhi
da terra e fissandola in viso con uno sguardo attonito
e pauroso.
</p>

<p>
— Lo giuri! gridò la Negra balzando in piedi
e mettendogli le mani sulle spalle, giuralo un'altra
volta.
</p>

<p>
— Lo giuro.
</p>

<p>
— Giuralo per l'amore, che nutristi sempre, e
che pur ora nutri per me.
</p>

<p>
— Lo giuro.
</p>

<p>
— Giuralo ancora pel figlio tuo, che ami tanto.
</p>

<p>
— Lo giuro.
</p>

<p>
<i>Bachìta</i> lo guardò fisso, lasciò cadere le braccia,
e mormorò in accento di profonda costernazione: — Non
ti credo; hai qualche cosa negli occhi che
non mi lascia credere.... e diede in uno scoppio
di pianto.
</p>

<p>
Quindi il Capo fece chiamare <i>Bachìta</i> e <i>Belàl</i>,
perchè ciascuno si ritirasse nella propria capanna;
egli vedeva mal volentieri che si parlassero insieme;
temeva che s'accordassero per fuggire, sebbene il
figlio fosse sempre guardato nell'abitazione del Capo
stesso.
</p>

<p>
Nel momento di separarsi, <i>Bachìta</i> disse al marito:
ricordati che me l'hai giurato....
</p>

<p>
Questa vita però diveniva sempre più odiosa a
<i>Belàl</i>. Tentò una volta di uccidersi; ma non vi
riuscì. Il Capo allora lo fece battere finchè a lunghe
striscie si vedessero fesse le carni e qua e là squarciate
<span class="pagenum" id="Page_213">[213]</span>
in larghe piaghe. <i>Bachìta</i> non era presente;
ma sapeva il castigo che gli veniva inflitto; e il
suo cuore sanguinava internamente al pensiero di
tanta ingiustizia verso il povero desolato, che doveva
trovarsi ai piedi del Capo come una canna
infranta.
</p>

<p>
Crudeltà sì orribili e fatti così atroci sembrerebbero
incredibili se non fossero veri; e provengono,
in moltissime circostanze, dall'inasprimento
graduale delle due parti; il padrone diviene più
crudele, perchè lo schiavo diventa più ostinato; e
così quegli aumenta le percosse e i maltrattamenti
a misura che in questo cresce l'ostinazione; e reciprocamente
imbrutiscono.
</p>

<p>
Il Capo avrebbe voluto spedire i suoi schiavi al
mercato di <i>el-Obèid</i>, nel <i>Kordofàn</i>, per esservi venduti;
ma <i>Belàl</i>, nello stato in cui si trovava, non
avrebbe potuto sostenere le fatiche del viaggio. Egli
intristiva ogni dì più; non voleva più mangiare nè
bere; era divenuto affatto insensibile agli ordini del
padrone e alle preghiere della moglie, la quale gli
diceva col cuore trafitto:
</p>

<p>
— Mangia, amor mio, chè tu hai fame! Bevi,
te ne scongiuro, chè tu hai sete!
</p>

<p>
— No, egli rispondeva laconicamente, io non
ho fame, nè sete.
</p>

<p>
— Ma questa tua fissazione.... ti condurrà alla
morte....
</p>

<p>
— Alla morte; ripigliò lo schiavo con aria cupa,
<span class="pagenum" id="Page_214">[214]</span>
tu non hai bisogno di dirmelo; lo so anch'io, e
lo desidero.
</p>

<p>
<i>Bachìta</i> si sentì scossa da un tremito, e non
parlò più.
</p>

<p>
Dopo due giorni si presentarono a lei due donne
con aria mesta e cogli occhi lagrimosi, le quali le
recavano il triste annunzio che suo marito era morto.
Erano le due donne arabe, ch'ella aveva vedute
nella boscaglia.
</p>

<p>
<i>Bachìta</i> alzò le mani al cielo; diede una lunga
occhiata al suo bambino che le stava a fianco;
i suoi grandi occhi si dilatarono per l'orrore, ma
non versarono una lagrima; il colmo della sventura
aveva impietrito il cuore di quella donna.
</p>

<p>
Da questo momento ella aborriva il Capo, e se
qualche volta era pur costretta di vederlo, la paura
la faceva fuggire inorridita.
</p>

<p>
Egli se n'avvide, e propose di venderla al più
presto col figlio sul mercato di <i>el-Obèid</i>. Ma la Negra
voleva ad ogni costo tornare in patria.
</p>

<p>
— Se tu non sarai buona, le diceva allora il
padrone, e se non ti mostrerai allegra, io ti venderò
separata dal figlio, e lui manderò tanto lontano
che non potrai vederlo mai più.
</p>

<p>
Ella si sforzò d'esser tale, quale la pretendeva
il Capo, nella speranza che la si venderebbe col
figlio ad uno stesso padrone.
</p>

<p>
Fu comperata da un Arabo, che per circa quattro
anno trattò madre e figlio con umanità; ma venuto
<span class="pagenum" id="Page_215">[215]</span>
disgraziatamente a morte, il suo erede li condusse
sulla piazza di <i>el-Obèid</i> per esservi venduti. Uno o
due giorni dopo il loro arrivo, i due schiavi furono
consegnati ad un sensale, vecchio del mestiere, il
quale disse che la vendita doveva aver luogo al
domani.
</p>

<p>
La povera <i>Bachìta</i> fu condotta col figlio in un
gran cortile, per passarvi la notte, ov'erano raccolti
molti altri Negri e Negre di diverse tribù e
d'ogni età, i quali se la ridevano allegramente.
</p>

<p>
— Ah! benissimo, sempre così, figliuoli miei,
sclamò il sensale: i Negri a me affidati debbono
esser sempre di buon umore! È <i>Mahàmmed</i>, a quel
che pare, la causa di tanto baccano: soggiunse egli
volgendosi con tono di approvazione verso il Negro
che faceva delle buffonate, le quali eccitavano gli
applausi clamorosi degli altri Negri; applausi, ai
quali <i>Bachìta</i> e il figlio erano ben lontani dal prender
parte.
</p>

<p>
<i>Bachìta</i> s'assise colla faccia appoggiata ad una
siepe, e coll'amato suo figlio fra le braccia.
</p>

<p>
Coloro che esercitano il traffico di carne umana
fanno studiatamente ogni sforzo per mantenere l'allegrezza
nei loro magazzini, essendo questo il miglior
modo di tener distratti gli schiavi e di far
dimenticare ad essi la loro condizione.
</p>

<p>
— Eh via! che fai tu qui pensosa? chiese il sensale
indispettito avvicinandosi a <i>Bachìta</i>; e distribuendo
poi a lei e al figlio un certo numero di
<span class="pagenum" id="Page_216">[216]</span>
schiaffi e di calci, uscì dal cortile, dopo d'aver ingiunto
a tutti di tenersi tranquilli e di dormire.
</p>

<p>
<i>Bachìta</i>, sempre ferma al suo posto, piangeva pensando
al domani col cuore affranto dallo scoraggiamento,
poichè ella presentiva che il suo caro figliuolo
sarebbe stato venduto in anima e in corpo al primo
venuto per quanto brutale e crudele egli fosse, purchè
avesse denaro per comperarlo; che sarebbe stato
condotto Dio sa dove, e che non l'avrebbe veduto
mai più. Ella pensava a tutto questo per tutta la
notte senza poter chiuder occhio, e di tratto in tratto
stringevasi la sua creatura fra le braccia.
</p>

<p>
Ma ecco che spunta il giorno; la viva merce
umana si leva da terra; entrano nel cortile compratori
d'ogni paese; l'asta incomincia, e il figlio di
<i>Bachìta</i> viene aggiudicato ad un mercante di <i>Chartùm</i>,
mentre la madre passa nelle mani d'un mercante
di <i>el-Obèid</i>.
</p>

<p>
Il <i>Chartumèse</i> prese allora il giovinetto duramente
per un braccio, e lo spinse in un canto dicendogli
con voce rauca: — aspettami qui.
</p>

<p>
L'asta continuava, e il mercante nubiano aveva
l'intenzione di comperare altri schiavi per condurli
poi sul mercato di <i>Chartùm</i> e venderveli a più caro
prezzo.
</p>

<p>
Frattanto il giovinetto vedendo che sua madre veniva
condotta via da un altro padrone, le si slanciò
incontro gridando ed aggrappandosi alla povera e
sdruscita sua farda. Il Nubiano gli corse dietro scagliando
<span class="pagenum" id="Page_217">[217]</span>
orribili imprecazioni contro la madre e contro
il figlio, cui percosse con varî colpi di sferza....
Ah! no, non batterlo così, disse la madre soffocata
dal dolore.... egli è mio figlio. — Ed il mercante
le rispose con un'alzata di spalle.
</p>

<p>
Il giovinetto continuava a gridare.... guardava
la madre con aria compassionevole e sempre più
si stringeva a lei. Ma quel miserabile uomo glielo
strappò, strappandole insieme una parte della meschina
sua veste, mentre l'infelice sclamava con voce
lacerante: mamma, mamma mia!
</p>

<p>
La madre coll'anima trafitta dai gemiti del figlio
fu strascinata alla casa del suo padrone. Ella lo supplicò
che il figliuol suo non fosse bastonato; ed
egli si pose a ridere dicendo: che ho io a fare col
mercante che ha comperato il tuo figliuolo? In quel
momento parve alla madre le si spezzasse qualche
cosa nella testa: e al furor suo s'aggiunse una specie
di vertigine.... tutto s'intenebrò agli occhi suoi,
e fino al dì seguente non seppe più nulla di questo
mondo.
</p>

<p>
Riacquistati i sensi, quella donna era triste, taciturna,
dispettosa.
</p>

<p>
Il padrone minacciava di batterla se non si fosse
mostrata un po' gaia.
</p>

<p>
Ma a nulla valsero le sue minacce, e dopo un
anno fu costretto di venderla. Ella passò quindi di
mano in mano, sino a tanto che, illanguidita, sbattuta
e ammalata la comperò un miserabile uomo di
<span class="pagenum" id="Page_218">[218]</span>
<i>Bùri</i>, villaggio sulla riva sinistra del fiume <i>Azzurro</i>
assai vicino alla città di <i>Chartùm</i>. Qui la povera
Negra era divenuta più triste, più melanconica, più
cupa, più irritabile di prima, e più impaziente dell'orribile
giogo della schiavitù. Ed anche da qualche
tempo quella impazienza prendeva il carattere d'una
follia furiosa. Due volte si gettò nel fiume per annegarsi
e due volte fu salvata. Ella era giunta a quel
punto della vita, in cui per lei era meno amaro il
morire che il vivere.
</p>

<p>
<i>Bachìta</i> contava allora quaranta e più anni; e
quindici n'aveva passati nella più dura schiavitù,
fra le pene più atroci; aveva perduto il marito, che
amava tanto; e al figlio pensava ora come a creatura
morta.
</p>

<p>
Condannata a lavorare, vecchia com'era, tutto il
giorno dai primi albori del mattino sino a notte
avanzata presso la gente, a cui veniva dal suo padrone
affittata, sotto la più severa ed incessante sorveglianza,
destinata a patir sempre, a goder mai,
disprezzata, schernita, percossa, senza libertà, senza
patria, senza famiglia, senza una speranza di felicità
più o meno vicina.... quale creatura maledetta
da Dio.... oh! come poteva ella mai sentirsi attaccata
alla vita!!! E pure?...
</p>

<p>
Mentre un giorno la povera Negra da <i>Bùri</i> si
recava a <i>Chartùm</i> seguendo il sentiero lungo il fiume,
s'incontrò per avventura coi giovani della Missione
cattolica, i quali accompagnati dal loro maestro se
<span class="pagenum" id="Page_219">[219]</span>
n'andavano verso <i>Bùri</i> nell'ora del passeggio avanti
sera. La Negra si fermò a squadrarli meravigliata....
e tutt'a un tratto manda un grido di gioia, poichè
ha ravvisato fra questi suo figlio, che tosto riconosce
la madre....
</p>

<p>
— Chi è costei? chiese il maestro al giovine,
fuori di sè per l'allegrezza.
</p>

<p>
— È mia madre.... mia madre!
</p>

<p>
— E tu, o donna, conosci questo giovine?
</p>

<p>
— Se lo conosco! è mio figlio.... mio figlio!
rispose.
</p>

<p>
Questi due nomi, madre e figlio, furono pronunciati
dalla donna Negra e dal giovinetto Negro con
tanta espressione di affetto da non poter dire.
</p>

<p>
Oh! prezioso e solenne momento per una madre
infelice di ritrovare il figlio, cui credeva perduto, e
per sempre, e di rivederlo così ben vestito, pasciuto
e contento!... Sì, che la tapina non aveva che un
sucido cencio che le cingeva le reni, ed era smunta,
affamata, oppressa sotto il peso delle fatiche, che
il barbaro suo padrone le imponeva; ma da questo
momento, io dico, meno crudele doveva tornare a
lei la sventura e meno discara la vita.
</p>

<p>
Dopo il fortunato incontro passò lungo tempo,
nè si seppe più nulla di lei, per quante ricerche
sieno state fatte dai Missionari e dal suo figliuolo.
Quando il venti novembre 1859, anno di fame in
<i>Chartùm</i>, pochi giorni avanti la mia partenza pel
fiume <i>Bianco</i>, verso la mezzanotte io sento picchiare
<span class="pagenum" id="Page_220">[220]</span>
alla porta del cortile, ove solevo dormire sotto una
grande <i>rekùba</i> coi giovanetti della Missione; sbalzo
dall'<i>angarèb</i> su cui ero sdraiato, corro alla porta e
domando: chi v'ha là! — Risponde una voce:
«sono la povera schiava di <i>Bùri</i>, che viene a ricoverarsi
presso il suo figliuolo nella casa della Missione.»
</p>

<p>
Io le aprii la porta, ed ella entrò continuando:
«sono stanca di vivere una vita peggiore della
morte; più non valgo a sostenere le dure fatiche,
che m'impone l'inumano mio padrone; e non potendo
eseguire quanto mi viene da lui comandato,
io sono ogni giorno fortemente battuta; tel dica
questo magro mio corpo coperto di piaghe; e voi
che siete buona gente, deh! non vogliate abbandonare
una donna infelice; liberatemi, voi che lo potete,
da un cane rabbioso che mi perseguita, come
avete liberato mio figlio da' suoi persecutori! — Il
figlio era presente, e fissava la madre versando grosse
lagrime senza proferir parola.
</p>

<p>
La Missione l'accolse benignamente in seno, e
pensò subito a riscattarla.
</p>

<p>
Dopo due giorni venne sborsato al padrone della
schiava il prezzo del riscatto, che fu di trecento
piastre egiziane (circa settanta cinque lire italiane).
</p>

<p>
Parve allora a quella povera donna d'essere passata
dalla morte alla vita; dalla dominazione del
male a quella del bene, dal duro carcere d'un essere
condannato alla libertà d'un'anima perdonata.
</p>

<p>
<span class="pagenum" id="Page_221">[221]</span>
</p>

<p>
Qual penna varrebbe a descrivere la gioia di quel
giorno, in cui venne sborsato il prezzo del suo riscatto,
di quel primo giorno di libertà? poter essa
agire, parlare, respirare, uscire di casa ed entrarvi
senza essere sorvegliata.... senza correre alcun pericolo....
chi varrebbe, dico, a rivelare i sentimenti
di quell'anima libera all'ombra della Missione,
che le guarentiva i diritti che Dio ha dato all'uomo?
Com'era bello, com'era dolce per una madre contemplare
il volto dell'amato suo figlio cui credeva
perduto, reso ora più caro dalla rimembranza dei
mille pericoli corsi! Tanta gioia che riversavasi dal
suo cuore allontanava da lei il sonno.
</p>

<p>
Nulla possedeva, è vero, quella donna che potesse
considerare come cosa propria al mondo; nondimeno
non poteva dormire; tanto era grande il
suo contento!
</p>

<p>
O voi, che togliete all'uomo la libertà, in qual
misura renderete conto a Dio!
</p>

<p>
Mentre <i>Bachìta</i> trovavasi libera e beata nella Missione
Cattolica col diletto suo figlio, capitò dall'Europa
in <i>Chartùm</i> il Provicario Apostolico Matteo
Kirchner, ed io venni da lui incaricato di partire
pel fiume <i>Bianco</i> colla <i>Stella-Mattutina</i> (grande <i>dahabìah</i>
della Missione) e con tre altre barche vuote
per richiamare, col beneplacito di Roma, i missionari
Francesco Morlang presidente e Luigi Vichweider
da <i>Kondókoro</i> (tra il 4º e il 5º lat. N.), e Giuseppe
Lanz presidente e Antonio Kaufman da Santa-Croce
<span class="pagenum" id="Page_222">[222]</span>
(6°, 40′ lat. N.), e per condur via meco i
giovanetti negri e le giovinette, ch'erano presso
i Missionari nelle dette stazioni, mentre il Provicario
sarebbe tornato in <i>Assuàn</i>, rimpetto a <i>File</i>, per fondarvi
una nuova Stazione.
</p>

<p>
Allora il Provicario pregava <i>Bachìta</i> perchè volesse,
in compagnia d'un'altra Negra, ch'era cristiana,
partir meco sul fiume <i>Bianco</i> per lavorare il pane
a' barcaiuoli della grande <i>dahabìah</i>, promettendole
che quando fosse ritornata, ella sarebbe venuta co'
Missionari nella novella Stazione presso l'amato suo
figlio. <i>Bachìta</i> v'acconsentì volentieri, e partimmo
insieme il primo dicembre 1859.
</p>

<p>
Durante il viaggio ella mi parlava spesso del figlio,
e non vedeva l'ora di rivederlo e di star sempre
con lui. Mi narrava le avventure della sua vita, specialmente
dopo d'essere fuggita da <i>Nóba</i> in cerca
del marito; e me ne disse tante da farci un romanzo.
</p>

<p>
Quant'io ho detto non è che un embrione di ciò
che avrebbe potuto dettare una penna meglio esercitata
che la mia; ed oserei dire che nessuno varrebbe
a descrivere ciò che quella donna espresse
col linguaggio della parola, degli occhi e del gesto.
</p>

<p>
Io pure le parlavo spesso del figlio, e le dicevo
che fu riscattato da noi Missionari sul mercato di
<i>Chartùm</i> per istruirlo e per educarlo alla nostra religione,
che è religione d'amore, che c'insegna di
non far male a nessuno, e di giovare, potendo, a
<span class="pagenum" id="Page_223">[223]</span>
tutti, perchè tutti siamo fratelli, figli di un solo padre
che è Dio, il quale non ebbe mai principio nè
può aver fine, che dal nulla ha creato cieli e terra,
che tutto regge e governa, che non può fare e voler
che il bene, che conosce e penetra ogni cosa, che
ha una potenza infinita, una bontà senza limiti, una
bellezza ineffabile.
</p>

<p>
Le parlavo del figliuolo di Dio, di Gesù Cristo;
della sua venuta al mondo, della sua vita, della sua
passione e della sua morte per redimere l'umanità
decaduta, ed insegnare a tutti la via che conduce
al cielo.... anche a te, o <i>Bachìta</i>.
</p>

<p>
Povera la mia <i>Bachìta</i>! e tu non conoscevi Gesù
Cristo, che ti amò sempre, e ti ama tanto perchè
fosti abbandonata da tutti e maltrattata.... nè pur
lo conosceva tuo figlio, ma or che lo conosce e n'è
divenuto seguace, oh! quanto è felice! ed io voglio
che tu lo sia con lui.... e lo sarai senza dubbio
se ascolterai i miei consigli....
</p>

<p>
Gli occhi rotondi di <i>Bachìta</i> si riempivano di
pianto, e da essi cadevano vive lagrime. Io pure
piangevo di tenerezza, poichè pareami in quel momento
che un raggio di fede, un raggio d'amore divino
penetrasse nelle tenebre di quell'anima pagana.
</p>

<p>
— Ah! padre, diceva allora <i>Bachìta</i>, io voglio
essere quello che è divenuto mio figlio.
</p>

<p>
— E lo sarai; Gesù Cristo ti aiuterà, come ha
aiutato il tuo figliuolo, e così potrete essere un
giorno ambidue angeli del cielo.
</p>

<p>
<span class="pagenum" id="Page_224">[224]</span>
</p>

<p>
<i>Bachìta</i> recitava ogni mattino e ogni sera il <i>Pater
noster</i> e l'<i>Ave Maria</i> colla Negra compagna e col
turcimanno <i>Cher-Allàh</i>; e fra il dì, durante il lavoro,
non faceva che parlare colla sua collaboratrice
di Dio, di Gesù Cristo, e del proprio figliuolo;
e sospirava il momento di vederselo e di goderselo
da vicino. Ma oh! sventurata, che più non l'avresti
veduto qui sulla terra!... Fra le paludi dei <i>Nuèr</i>
fu colta da un sì terribile vaiuolo, che la trasse improvvisamente
al sepolcro.... Su quel sepolcro tutti
piangemmo <i>Bachìta</i>; ed io rimasto poi solo m'inginocchiai
e dissi: eterno Iddio! Dà pace a quest'anima,
che visse tanto oppressa, e fa che risorga
immortale per partecipare alla gloria degli eletti;
e che questa terra di maledizione sia una volta liberata
dall'obbrobrio della schiavitù!
</p>

<p>
«Quando l'Africa possederà una razza emancipata
e colta, — e bisogna bene che prenda una volta
o l'altra la sua parte nel gran dramma dell'incivilimento
umano, — la vita vi si spiegherà piena
d'una magnificenza e di uno splendore appena sognati
dai popoli settentrionali.»
</p>

<p>
«In quel misterioso e lontano paese dell'oro, dei
diamanti, dei profumi, delle palme ondeggianti, dei
fiori sconosciuti, della fertilità prodigiosa, nasceranno
nuove forme per l'arte e splendori inauditi; e la
razza nera, liberata dal disprezzo e dall'oppressione
in cui la tengono, disvelerà forse le ultime e più
magnifiche rivelazioni della vita umana. Essa dolce
<span class="pagenum" id="Page_225">[225]</span>
ed umile di cuore, disposta a lasciarsi guidare da
un genio superiore e ad appoggiarsi alla sua forza,
tenera e semplice come i fanciulli e sempre pronta
a perdonare, sarà forse l'espressione più pura della
vita cristiana, intima e vera. Forse quel Dio che
castiga coloro che ama ha fatto passare la misera
Africa per la fornace della prova, onde fondare in
essa quel nobile e possente regno cui stabilirà quando
tutti gli altri avranno fallito alla loro missione, poichè
gli ultimi saranno i primi.»
</p>

<p>
«Allora la ricordanza della casa di servitù sarà
per la razza nera, come l'Egitto per l'Israelita, un
argomento di gratitudine verso colui che gli ha riscattati!»
</p>

<p>
«Poichè, mentre gli uomini di Stato fanno dispute,
e gli uomini sono sbalzati qua e là dall'onda
agitata degli interessi e delle passioni, la gran causa
della libertà umana resta tra le mani di Colui del
quale è stato detto:
</p>

<p>
«Egli non si ritirerà, nè perderà coraggio finchè
non abbia stabilito la giustizia sulla terra.
</p>

<p>
«Egli libererà il misero e l'afflitto, che non hanno
soccorsi.
</p>

<p>
«Egli salverà la vita dei poveri e la guarentirà
dalla violenza e dall'oppressione, ed il loro sangue
sarà prezioso agli occhi suoi»<a class="tag" id="tag26" href="#note26">[26]</a>
</p>

<div class="chapter">
<p>
<span class="pagenum" id="Page_227">[227]</span>
</p>

<h2 id="cap9">IX.</h2>

<div class="blockquote">
<p>
Le tribù <i>Dénka</i> della vallata superiore del fiume <i>Bianco</i> e la
loro lingua — Stagioni e loro nomi — Il <i>charìf</i> — Una bufera — La
stagion delle piogge, ed accrescimento e decrescimento
del fiume sotto latitudini diverse — Morte di Francesco
Oliboni — Un sogno.
</p>
</div>
</div>

<p>
Il fiume <i>Bianco</i>, dalla tribù dei <i>Scìr</i> (tra il 5º
e il 6º gr. lat. N.) fin dove riceve il fiume delle <i>Gazzelle</i>
(<i>Bàhr-el-G¨azàl</i>), scorre lento da sud a nord,
nord-ovest, per innumerevoli svolte in mezzo ad una
vasta e paludosa regione; e dagli abitanti che si
trovano sulle rive, o a poca distanza, i quali sono
tutti <i>Dénka</i>, prende il nome di <i>Kir</i>.
</p>

<p>
Questo fiume, a nord del paese dei <i>Scìr</i>, forma due
grandi isole, degli <i>Eliàb</i> e dei <i>Bòr</i>, e a diritta presso
il villaggio di <i>Akuàk</i> (tra il 6º e il 7º grado) lascia
scorrere un canale, il quale bagna parte della tribù
dei <i>Bòr</i>, tutta la tribù dei <i>Tuìc</i>, e parte della tribù
dei <i>Nuèr</i>; e dopo un lungo corso di circa 180 miglia
geografiche ritorna le sue acque al fiume, presso
il <i>Sóbat</i>.
</p>

<p>
<span class="pagenum" id="Page_228">[228]</span>
</p>

<p>
A sinistra poi io conosco assai bene un corso
d'acqua perenne, chiamato dagli Arabi viaggiatori
<i>Bàhr-eg-Gemìt</i>, proveniente dal sud, il quale si getta
nel lago <i>Giàk</i>, tra il 6º e il 7º grado lat. N., a pochissima
distanza dal fiume <i>Kir</i>, dopo d'aver bagnato
le tribù degli <i>Eliàb</i>, dei <i>G¨òk</i> e dei <i>Kìc</i>; ma
questo fiumicello, se pur non sia un canale, non è
assolutamente da confondersi col fiume <i>Jèji</i>, di cui
abbiamo parlato.
</p>

<p>
Le tribù <i>Dénka</i> che abitano a diritta del fiume
sono:
</p>

<ul>
<li>I <i>Bòr</i>, tra il 6º e il 7º grado lat. N.</li>
<li>I <i>Tuìc</i>, a settentrione dei <i>Bòr</i> e confinanti con essi.</li>
<li>I <i>Risc</i>, a nord dei <i>Tuìc</i>.</li>
<li>I <i>Neruà</i>, a sud-est dei <i>Rìsc</i></li>
<li>E gli <i>Ehluàg</i>, a nord-est dei <i>Rìsc</i>.</li>
</ul>

<p>
A sinistra:
</p>

<ul>
<li>Gli <i>Eliàb</i>, tra il 6º e il 7º grado lat. N.</li>
<li>I <i>Kìc</i>, tra il 6º e l'8º grado lat. N.<a class="tag" id="tag27" href="#note27">[27]</a>.</li>
<li><span class="pagenum" id="Page_229">[229]</span></li>
<li>I <i>G¨òk</i>, tre o quattro giorni circa di cammino a sud-ovest dei <i>Kìc</i>.</li>
<li>I <i>Ròl</i>, a settentrione dei <i>G¨òk</i> e confinanti con essi.</li>
<li>Gli <i>Atuòt</i>, a sud dei <i>G¨òk</i>.</li>
</ul>

<p>
Oltre alle dette tribù <i>Dénka</i>, sulla geografica posizione
delle quali ebbi esatte relazioni, che potei riscontrare
anche col fatto, molte altre se ne trovano
che parlano la stessa lingua e sono:
</p>

<ul>
<li>I <i>Rèk</i>, a destra del fiume <i>G¨azàl</i> presso l'8º grado lat. N.</li>
<li>I <i>Lào</i>, ad ovest, nord-ovest dei <i>Rèk</i>.</li>
<li>Gli <i>Auàn</i>, a sud-ovest dei <i>Rèk</i>.</li>
<li>Gli <i>Agiàk</i>, a sud degli <i>Auàn</i>.</li>
</ul>

<p>
Che se a queste tribù aggiungiamo quelle dei <i>Nuèr</i>,
dei <i>Gianghè</i> e dei <i>Scìluk</i>, delle quali abbiamo parlato,
e così pure le tribù che dal fiume <i>Sóbat</i> (9°,
11′, 25″), si estendono fin oltre l'11º grado, nella
penisola del <i>Sènnaar</i>, cioè i <i>Donghiòl</i>, gli <i>Agnar-kuèi</i>,
gli <i>Abujò</i>, gli <i>Aghèr</i>, gli <i>Abialàñġ;</i> e le tribù
dei <i>Gnièl</i>, dei <i>Beèr</i> e dei <i>Jòm</i>, nell'interno della
penisola stessa, al parallelo delle montagne dei <i>Bèrta</i>,
avremo un numero di ventidue tribù almeno, che
parlano la lingua <i>dénka</i>; lingua che più d'ogni altra
si estende nella grande vallata del fiume <i>Bianco</i>;
e le differenze di pronunzia e di sintassi che esistono
fra le diverse tribù che la parlano, sono così poche
da accorgersene appena.
</p>

<p>
Le parole che compongono questa lingua sono
<span class="pagenum" id="Page_230">[230]</span>
ordinariamente monosillabiche; che se qualche volta
il vocabolo è bisillabo o trisillabo, scomposto che
sia ne' suoi elementi, è facile a chi per poco conosca
la lingua rilevare il significato di ciascun elemento.
</p>

<p>
Ciò non ostante la lingua <i>dénka</i> è pronta, rapida,
abbastanza energica ed armoniosa<a class="tag" id="tag28" href="#note28">[28]</a>.
</p>

<p>
Nel lungo studio ch'io feci di questa lingua ebbi
a notare diverse voci onomatopeiche esprimenti specialmente
i suoni che emettono le bestie; e queste
voci talvolta sono monosillabiche e talora composte
di due, tre, o anche più sillabe, secondo che semplici
o composti sono i suoni emessi dall'ente che
vuol essere indicato; per esempio: sing. <i>miòr</i>, pl.
<i>miûr</i> — bove. <i>Ñġào</i> — gatto. <i>Pér</i> — gazzella. <i>Kurè</i> — tortorella.
<i>Bòu</i> — abbaiare. <i>Ròu</i> — ippopotamo. <i>Tuòt</i> — oco
selvatico. <i>Aluluí</i> — anitra selvatica. Il crepitare
del fuoco si esprime colla parola <i>letututùc</i>, per esempio:
il fuoco crepita — <i>màg a-letututùc</i>, ecc.
</p>

<hr class="tbs" />

<p>
Tutte le tribù <i>Dénka</i> da me visitate, le quali abitano
lungo il fiume <i>Bianco</i> dal 6º al 12º grado lat. N.,
contano cinque stagioni, che nella loro lingua sono
chiamate così:
</p>

<p>
<span class="pagenum" id="Page_231">[231]</span>
</p>

<ul>
<li>La prima, <i>Alè-kèr</i>.</li>
<li>La seconda, <i>Alè-jàk</i>.</li>
<li>La terza, <i>Alè-ruèl</i>.</li>
<li>La quarta, <i>Alè-rùt</i>.</li>
<li>La quinta, <i>Alè-mòi</i>.</li>
</ul>

<p>
La prima stagione, <i>Alè-kèr</i>, corrisponde ai mesi
di marzo e di aprile. Questa è la stagione, in cui
il sole comincia a rianimare la vegetazione dapprima
presso i <i>Dénka</i> verso il 6º grado, ai primi di marzo,
e così gradatamente fino al 12º grado, ai primi di
aprile.
</p>

<p>
E siccome dopo il 21 marzo il sole ha già passata
la linea equinoziale, così tutti i <i>Dénka</i> chiamano
questa stagione <i>Alè-kèr</i> — dopo il cerchio massimo.
Di fatto la parola <i>Alè-kèr</i> è parola composta della
preposizione <i>alè</i> — dopo, e del nome <i>a-kèr</i>, che significa
cerchio massimo, equatore. I <i>Dénka</i> usano
anche il verbo <i>kèr</i>, perf. <i>ci-kèr</i>, che vuol dire <i>far
cerchio</i>, per indicare principalmente il giro apparente
del sole intorno alla terra.
</p>

<p>
Le piogge hanno principio fra i <i>Dénka</i> verso il
6º grado, agli ultimi di marzo; e fra i <i>Dénka</i> verso
il 12º grado, agli ultimi di aprile; sicchè questa
prima stagione comincia poco innanzi le piogge.
</p>

<p>
In questa stagione il clima è reso meno caldo
dai venti freschi ed umidi che spirano dall'est, e
dalle nuvole che frequentemente velano il sole, senza
però sciogliersi in pioggia.
</p>

<p>
La seconda stagione, <i>Alè-jàk</i>, corrisponde al tempo
<span class="pagenum" id="Page_232">[232]</span>
che corre tra il 21 aprile e il 21 maggio, tempo
in cui il sole è già passato al <i>zenìt</i> di tutte le tribù
<i>Dénka</i> poste tra il 6º e il 12º grado, dirigendosi
verso il tropico del cancro.
</p>

<p>
Questa è la stagione, in cui i Negri <i>dénka</i> seminano
la prima volta fra l'anno il terreno di fagiuoli
e di <i>dùrah</i>; per la qual cosa essa vien chiamata
anche stagione della semina, <i>akòl-rór a-puòk</i> — tempo
in cui la gente semina. E siccome i Negri <i>dénka</i>
cominciano la semina del grano dopo che il sole
passò al loro zenìt, così questa stagione è da essi
chiamata <i>Alè-jàk</i>, colla quale espressione vogliono
indicare — dopo che il sole cadde co' suoi raggi
perpendicolarmente sulle loro terre, — mentre la voce
<i>alè</i> vuol dire <i>dopo</i>, ed <i>ajàk</i>, ovvero <i>a-juàk</i>, caduta.
I <i>Dénka</i> usano pure il verbo <i>juàk</i>, perf. <i>ci-juìk</i> — cadere
dall'alto.
</p>

<p>
In questa stagione le piogge son già incominciate,
e da per tutto animata è la natura.
</p>

<p>
La terza stagione, <i>Alè-ruèl</i>, corrisponde ai mesi
di maggio, giugno, luglio, agosto, settembre, nei quali
mesi cadendo più abbondanti le piogge, il clima
offre una temperatura ancora men calda; il perchè
questa stagione è nominata, da tutti i <i>Dénka</i>, <i>Alè-ruèl</i> — dopo
il calore, da <i>alè</i> — dopo, e <i>ruèl</i> — sole o
calore; <i>ruèl</i>, perf. <i>ci-ruèl</i>, significa anche riscaldare.
</p>

<p>
La quarta stagione, <i>Alè-rùt</i> — dopo le piogge copiose,
corrisponde ai due mesi di ottobre e di novembre.
</p>

<p>
<span class="pagenum" id="Page_233">[233]</span>
</p>

<p>
Questa è la stagione, nella quale i Negri <i>dénka</i>
raccolgono i frutti della seconda semina, che non
è però praticata da tutte le tribù, ma da alcune soltanto,
e specialmente da quelle del nord, allorquando
il sole ripassa al loro zenìt dirigendosi verso l'equatore.
Per la qual cosa questa stagione è detta altresì
stagione del ricolto, <i>akòl rór a-kuàgñ</i> — tempo in cui
la gente raccoglie.
</p>

<p>
La quinta stagione finalmente, <i>Alè-mòi</i>, corrisponde
ai tre mesi di dicembre, gennaio, febbraio, e volendo
comprendere i <i>Dénka</i> del nord, dobbiamo aggiungere
anche il marzo.
</p>

<p>
E questa è la stagione della siccità, ed appellasi
dai <i>Dénka Alè-mòi</i>, cioè dopo l'affogamento, da
<i>alè</i> — dopo, e <i>mòu</i>, perf. <i>ci-mòu</i> — affogare, poichè,
mentre durante le piogge copiose vengono allagati
tutti i consueti pascoli in vicinanza al fiume, in questa
stagione invece è arso il terreno e ogni erba
disseccata.
</p>

<hr class="tbs" />

<p>
Il viaggiatore che spinto dal desiderio di vedere
e d'apprendere se ne va, durante la stagione asciutta,
a visitare i Negri <i>dénka</i> nella vallata superiore del
fiume <i>Bianco</i>, non può farsi un'idea di ciò ch'essa
diviene nella stagion delle piogge (<i>charìf</i>).
</p>

<p>
Io vi passai tutto il <i>charìf</i> del 1858 nella Missione
<span class="pagenum" id="Page_234">[234]</span>
di Santa-Croce (6°, 47′), co' miei compagni
missionari Angelo Melotto, Daniele Comboni, Giuseppe
Lanz, il quale vi si trovava da un anno.
</p>

<p>
Che orrore! Le piogge cominciano sul finire di
marzo, e cessano nel novembre; ma cadono in maggior
copia nell'agosto e nella prima metà di settembre.
In questi due mesi un mare di acqua circonda
le nostre capanne poste sur un breve rialto, e l'umidità
che vi regna copre di muffa le casse, le vesti,
la carta, tutto insomma, e tramanda un odore inqualificabile;
le formiche brulicano da ogni parte,
strisciano gli scorpioni, qualche rettile fa capolino
dalle fessure delle pareti e del tetto, e miriadi di
zanzare molestano giorno e notte collo stucchevole
ronzìo e co' loro malaugurati pungiglioni. I missionari
Melotto e Comboni sono ammalati di febbre
e sentono il bisogno d'un po' di brodo che li ristori;
ed io quasi ogni dì nella palude, affondando
nell'acqua e nel pantano fin sopra la metà delle
gambe, procuravo loro le carni, galline faraone, o
francolini, anitre, od oche selvatiche che dànno un
brodo saporitissimo. L'isolotto, ov'erano le nostre
capanne, non misurava più di cento passi in lunghezza
e dieci o dodici in larghezza. C'era da diventar
matti, se Iddio non ci avesse assistiti.
</p>

<p>
Al principiare del <i>charìf</i> i Negri mandriani s'internano
a drappelli, e a poco a poco, nelle boscaglie,
ove hanno di quando in quando le loro stazioni
chiamate <i>ûn</i>, vicino sempre a grandi pozzanghere,
<span class="pagenum" id="Page_235">[235]</span>
le quali consistono in quaranta o cinquanta casotti
messi quasi a cerchio, e costruiti con sei o sette pali
sostenenti una tettoia di rami e terra, sotto la quale
havvi un monticello di cenere, su cui siede e riposa
tutta una famiglia. Nel mezzo poi della stazione trovansi,
durante la notte, i bestiami, e qua e là accesi
mucchi di sterco bovino, che esalano un odore
sì acuto e spiacevole ed un fumo sì denso, da potervisi
reggere appena; quell'odore però e quel fumo
servono a tener lontane le zanzare. Dopo qualche
tempo, crescendo le piogge, tutti que' drappelli giungono
all'ultima stazione, lontana dal fiume al più
il cammino di una giornata.
</p>

<p>
Quivi hanno capanne ben costruite, ed è il migliore
soggiorno di que' negri mandriani, i quali,
cessato il <i>charìf</i>, fanno tosto ritorno ai loro casotti
presso il fiume.
</p>

<p>
I Negri <i>dénka</i> pescatori invece, che sono assai
pochi, rimangono sempre sulle rive del fiume.
</p>

<hr class="tbs" />

<p>
Fortissimi tuoni accompagnano le prime burrasche,
le quali non durano più di due o tre ore, ma si
ripetono talvolta per tre o quattro giorni consecutivi.
</p>

<p>
Chi non ha visto in quelle regioni tropicali l'addensarsi
e il dissiparsi della bufera, è ben difficile
<span class="pagenum" id="Page_236">[236]</span>
che possa imaginarsi la battaglia degli elementi scatenati
e riottosi.
</p>

<p>
Gli urli di cento bestie feroci dall'interno della
boscaglia ne annunziano la venuta; i Negri s'affaccendano
di raccogliere il bestiame nelle <i>zerìbeh</i>, e
corrono poi a rinchiudersi nelle loro capanne. — L'orizzonte
s'intorbida; il cielo si oscura; immensi
globi di nuvole fumose, che pigliano gli aspetti più
strani, più mutabili, più paurosi e più fantastici,
s'avanzano precipitosi dalla parte orientale, e cacciati
dal vento rotolano furiosamente per lo spazio
interminato, ondeggiano, si avvolgono, s'incontrano
con altri globi di nuvole di forme incredibili provenienti
dal sud; repente guizzano i lampi ed illuminano
di riflessi sanguigni le masse fluttuanti; il
tuono scroscia e la romba si diffonde, mentre qua
e là cadono i fulmini rovinando annose piante ed
uccidendo talora qualche animale. Le fumose masse
si mescono in una, il vento continua impetuoso e
gagliardo; la gran massa nebulosa si commuove, si
agita, si agglomera, si scompiglia, si precipita in una
corrente vorticosa, che cede al soffio prepotente, e
si dilegua lontano, sparpagliandosi dietro uno strascico
di vapori grigiastri, che lambiscono le cime
degli alberi della foresta.
</p>

<p>
Qualche volta però, mescolati in uno gli immensi
globi di nuvole, s'acqueta il vento, e l'acqua allora
cade sulla terra a dirotta, come venisse riversata da
un'immensa fontana.
</p>

<p>
<span class="pagenum" id="Page_237">[237]</span>
</p>

<hr class="tbs" />

<p>
In ogni mese della stagion delle piogge il fiume
va soggetto a repentini accrescimenti, ma poco stante
il livello torna ad abbassarsi. Io osservai però che
il subitaneo crescere e calare del fiume succede specialmente
nei primi mesi della stagione piovosa.
</p>

<p>
Posso dire inoltre con sicurezza che i due grandi
affluenti del fiume <i>Bianco</i>, cioè il <i>Sóbat</i> e il <i>Bàhr-el-G¨azàl</i>
cominciano a crescere e a decrescere nello
stesso tempo, in cui cresce e decresce il fiume <i>Bianco</i>;
dal che io conchiusi fin d'allora che si l'uno che
l'altro di questi due affluenti doveva provenire dal
sud a latitudini molto vicine all'equatore.
</p>

<p>
In una mia lettera inviata da Santa-Croce al professore
Francesco Nardi in Padova, 15 marzo 1858,
notavo che il dì 26 febbraio fu burrascoso, e che
cadde la pioggia per quasi mezza giornata; e scrissi
ancora che il primo di marzo crebbe notevolmente
il fiume, ma che due giorni dopo l'avemmo allo
stesso livello di prima.
</p>

<p>
Il repentino accrescimento del fiume era dovuto
probabilmente alle piogge cadute presso l'equatore
oltre al 5º grado, mentre sappiamo che fra i <i>Bàri</i>,
secondo le osservazioni fatte dai Missionari in <i>Kondókoro</i>,
la stagion delle piogge comincia coi primi
di marzo, e termina verso la fine di novembre. E
<span class="pagenum" id="Page_238">[238]</span>
dissi probabilmente, perchè per un caso accidentale
e fuor di tempo poteva essere caduta una pioggia
copiosa anche fra i <i>Bàri</i>, qual fu la pioggia del
26 febbraio a Santa-Croce nella tribù dei <i>Kìc</i>.
</p>

<p>
Nel 1858, perfin nel gennaio, e nel dicembre
stesso, caddero alcune piogge fra i <i>Kìc</i>, com'io fui
testimonio; e per citare qualche fatto anche fuori
di questa tribù, l'undici febbraio 1859 sul fiume
<i>Sóbat</i>, il che è più sorprendente, da un momento
all'altro, io e i miei compagni Angelo Melotto e Daniele
Comboni, alle due circa dopo la mezzanotte,
fummo sorpresi da una pioggia così copiosa, che
trapassò le stuoie del povero casotto della nostra
barca, e bagnò da per tutto senza lasciarci un posticino
asciutto, ove poter riposare il resto della notte.
Il dì seguente io fui colto da un fortissimo dolor di
denti, e i miei compagni scossero una buona febbre.
</p>

<p>
Tali piogge straordinarie e fuor di tempo possono
succedere in ogni mese e sotto latitudini anche
diverse; ma vengono tosto assorbite dall'arsicciato
terreno. La vera stagione del <i>charìf</i> comincia da
quando il terreno, già inzuppato da tre o quattro
piogge di seguito, più non le assorbe.
</p>

<p>
Or questa stagione in <i>Kondókoro</i> (tra il 4º e il
5º grado lat. N.) ha incominciamento coi primi di
marzo, e termina verso la fine di novembre; e le
piogge cadono in maggior copia sul finir di aprile
e nel mese di maggio; qualche anno però sono
più abbondanti sul terminare di luglio fin verso la
<span class="pagenum" id="Page_239">[239]</span>
metà di agosto, ed allora sono scarse, in confronto,
nell'aprile e nel maggio.
</p>

<p>
A Santa-Croce invece (tra il 6º e il 7º grado),
come ho detto, osservai che la vera stagione del
<i>charìf</i> incomincia sul finire di marzo e cessa nel
novembre; e le piogge cadono in maggior copia
nell'agosto e nella prima metà del settembre.
</p>

<p>
Nel paese dei <i>Scìluk</i> (tra il 9º e il 10º grado)
poi le vere piogge incominciano nel mese di aprile.
</p>

<p>
E nel dipartimento di <i>Chartùm</i> (tra il 15º e il
16º grado) la stagione piovosa è nel giugno, luglio
e agosto. Dunque abbiamo un accordo tra il progredire
dei paralleli e il tempo dell'incominciamento
delle piogge a latitudini diverse.
</p>

<p>
Quanto poi all'accrescimento e decrescimento del
fiume:
</p>

<p>
In <i>Kondókoro</i> comincia a crescere agli ultimi di
febbraio, e tocca la sua massima altezza verso la
fine di maggio, o nella prima metà di agosto, secondo
che maggiori o minori caddero le piogge o
nell'uno o nell'altro tempo. Comincia poi a calare
verso la fine di agosto, e continua fino alla metà
circa di febbraio, nel qual tempo il fiume tocca la
sua maggiore bassezza.
</p>

<p>
In Santa-Croce comincia a crescere ai primi di
marzo, e tocca la sua massima altezza ai primi di
settembre; e principia a calare sul finir di settembre,
e continua fino agli ultimi di febbraio, in cui tocca
la sua maggiore bassezza.
</p>

<p>
<span class="pagenum" id="Page_240">[240]</span>
</p>

<p>
Nel dipartimento poi di <i>Chartùm</i> il fiume comincia
a gonfiarsi nel mese di luglio, e a calare
nel mese di settembre.
</p>

<p>
Nell'Egitto finalmente cresce nei mesi di agosto
e di settembre, e principia a calar nell'ottobre.
</p>

<hr class="tbs" />

<p>
L'umidità che regna durante il <i>charìf</i> è cagione
di febbri intermittenti e d'altre malattie, che ordinariamente
sono negli indigeni senza gravità e di
non molta durata; ma il passaggio dalle capanne,
ov'essi erano ben riparati, alle altre stazioni, ove
dormono la notte all'aria aperta, arreca ad alcuni
pericolose e fatali infiammazioni. Un altro male, a
cui di sovente vanno soggetti, è quello ch'essi chiamano
<i>vtiòu</i> e gli Arabi <i>frentìt</i><a class="tag" id="tag29" href="#note29">[29]</a>. Il <i>charìf</i> però
è molto più avverso agli europei.
</p>

<p>
Io giunsi in Santa-Croce, co' miei compagni missionari
Francesco Oliboni, Angelo Melotto, Daniele
Comboni, Isidoro Zili, il 14 febbraio 1858 a due
ore di notte; tutti in perfetta salute. Trovammo in
quella stazione il missionario Giuseppe Lanz e un
artigiano polacco, i quali vi dimoravano da un
<span class="pagenum" id="Page_241">[241]</span>
anno, ed erano dolentissimi per la morte avvenuta
pochi giorni prima del sacerdote Bartolomeo Mosgan,
instancabile compagno del Provicario Knoblecher e
di Angelo Vinco nei viaggi e nelle fatiche apostoliche.
Qualche giorno dopo il nostro arrivo, Isidoro
Zili dovette ritornare a <i>Chartùm</i> colla stessa barca
che lo avea condotto in Santa-Croce, molestato
dalla febbre che ogni dì veniva a visitarlo. — E
Francesco Oliboni, uomo sanissimo e robustissimo,
cadde ammalato d'infiammazione la mattina del
19 marzo, e subito sentì la gravità del suo male;
disse che in pochi giorni avrebbe finita la sua mortale
carriera; domandò tosto ed ottenne i conforti
della religione, e poi tutto tranquillo, com'era suo
costume anche nelle più amare vicende, non faceva
che parlare della Missione, che incoraggiare noi fratelli,
che ci mostravamo abbattuti, a tener fermo;
promise che giunto in paradiso avrebbe pregato per
tutti. Noi piangevamo curvati a canto del suo giaciglio,
e lo assistavamo col cuore pieno d'amore.
Ciascuno voleva rendergli qualche segno d'affetto,
di che egli era stato prodigo con tutti. Io appena
trovavo il fiato di raccomandargli l'anima a Dio,
e a momenti sentivo mancarmi il cuore, e provavo
una specie di vertigine. La mia voce penetrava senza
dubbio nell'orecchio del moribondo, perchè egli
scoteva di tanto in tanto dolcemente la testa con
un sorriso, e ripeteva i cari nomi di Gesù e di
Maria. Gli davo di quando in quando a baciare il
<span class="pagenum" id="Page_242">[242]</span>
Crocifisso; ed allora il suo sguardo, vago dapprima
e come smarrito, diveniva fisso e brillante, e tutto
il suo volto s'illuminava d'ineffabile gioia; e congiungeva
le gelide mani, e mi pareva gli si riempissero
gli occhi di lagrime e volesse dire: questo
bacio mi ravviva e mi fa bene al cuore.... muoio
contento.... benedici al Signore, o anima mia! — L'ultimo
giorno della sua vita, che fu il 26 marzo,
poche ore prima di morire mi guardò, mi strinse
la mano e disse con voce soffocata e appena intelligibile:
«scrivendo in Europa salutami i miei....
teneramente.... il Superiore.... gli amici....
chi... chi... ci toglierà mai l'amore di Cristo?»
Quindi una subita prostrazione lo invase, i suoi
occhi si chiusero, e il suo volto prese quella sublime
espressione che precede gli ultimi momenti:
il suo respiro divenne lento e penoso; il largo petto
gli si sollevava ed abbassava con forza; io gli diedi
a baciare ancora una volta il Crocifisso; lo chiamai....
ma egli non m'udì.
</p>

<p>
Un solenne e glorioso sorriso illuminò il suo
volto.... indi mise un sospiro e passò dalla mortale
alla vita eterna.
</p>

<p>
— Addio, caro amico e fratello, le porte del
paradiso ti si son chiuse dietro, e noi non vedremo
più il dolce tuo volto! Sventurati coloro che dopo
averti veduto entrare in cielo, si ritroveranno nella
fredda e cupa atmosfera della vita, che tu hai lasciata
per sempre!
</p>

<p>
<span class="pagenum" id="Page_243">[243]</span>
</p>

<p>
Parte della notte e del dì seguente io m'ingegnai
al meglio di fare una cassa per collocarvi la salma
dell'estinto. Dopo ventiquattr'ore fu portato nella
chiesuola della Missione, ove compiute le cerimonie
religiose, venne poi seppellito a poca distanza presso
la tomba di Bartolomeo Mosgan sur un piccolo
rialto sabbioso, ombreggiato da poche piante, e circondato
da una siepe di secchi pruni. Quel luogo
sacro ai due estinti era segnato da due croci di
legno, che si vedevano sempre stando nelle povere
nostre capanne, e sulle quali era scritto: «Io sono
la resurrezione e la vita; chi crede in me, sebbene
morto, vivrà.»
</p>

<hr class="tbs" />

<p>
Anch'io dovetti pagare il mio tributo al <i>charìf</i>,
passato in Santa-Croce; ma fortunatamente lo pagai
sempre solo la notte con dolori insoffribili di denti,
con qualche febbre da leone, con accessi di delirio
e con sogni così stravaganti e paurosi, da non
farsene un'idea. Fra i tanti che ricordo ne debbo
io raccontar uno, che spaventò il povero mio compagno
Melotto il quale dormiva nella stessa capanna,
e che mi costò quasi la frattura di una
gamba...
</p>

<p>
Una sera, tornato dalla caccia, mi coricai sul
<span class="pagenum" id="Page_244">[244]</span>
mio <i>angarèb</i><a class="tag" id="tag30" href="#note30">[30]</a> più presto del solito, perchè non
mi sentivo bene.
</p>

<p>
— Che cosa ha don Giovanni? chiese con premura
il mio compagno ch'era ammalato da alcuni
giorni.
</p>

<p>
— Mi sento stanco, io risposi: ho il polso piuttosto
frequente, la pelle liscia e molto calda....
temo di avere un po' di febbre; ma spero di scuoterla
stanotte; l'ho scossa ancora, provocando il
sudore.... e così dicendo m'accomodavo il zanzariere
intorno all'<i>angarèb</i>.
</p>

<p>
— Per carità! don Giovanni, che non ammali....
che cosa sarebbe allora di noi?...
</p>

<p>
— Speriamo che no, io soggiunsi; e quindi mi
rinvolsi ben bene in una coperta di lana, e dopo
cinque minuti fui addormentato.
</p>

<p>
Nel cuor della notte, mi trovai in un'oscura foresta,
seduto sur una pietra di un profondo torrente;
e stanco, sudato, ansante stavo aspettando qualcheduno,
che non comparve. — Io sono perduto!
sclamai — A stento potei accendere un lanternino
che avevo meco, e levandomi da sedere vagai più
di mezz'ora per quel torrente pieno di spine, scontorto,
ristretto e precipitoso. Oh Dio! non mi si
presentano che seni, sporgimenti, anfratti, che nella
mia fantasia sconvolta pigliano forme cotanto strane,
<span class="pagenum" id="Page_245">[245]</span>
che m'agghiacciano il sangue nelle vene, e mi tolgono
il respiro. Qui parmi di vedere mostri di belve
frementi, là scheletri arruginiti. Frattanto s'ode il
bramito di cento bestie feroci; il vento sbuffa terribilmente,
e rotto dai grossi rami degli alberi della
foresta manda orribili fischi, quasi gemiti lamentosi
e lugubri; e di quando in quando que' gemiti sembrano
cangiarsi in grida acute. — Queste grida,
dicevo fra me, possono esser prese facilmente, dalle
orecchie credule e superstiziose, per grida di orrore
e di disperazione; ma io so che altro non sono
che gli effetti strani che produce il vento.
</p>

<p>
Tutto d'un tratto mi s'affacciò una via lunga e
stretta, fiancheggiata da giganteschi tamarindi. Io
presi quella via, e dopo circa un quarto d'ora di
cammino, eccomi giunto ad un vecchio castello. Il
portone che metteva in esso era spalancato. Io mi
sentii lavorar la fantasia entrando, fra quelle tenebre
e quel silenzio, in quella solitaria drammatica dimora.
Ma la stanchezza e il bisogno di riposarmi vinsero
la paura; tirai avanti, dopo d'aver chiusa la gran
porta con due catenacci di ferro; e salito per lo
scalone, che ripercoteva il rumore de' miei passi,
traversai alcune sale misteriose, e mi trovai nel
centro ov'era una gran camera con un letticiuolo
in un angolo della stessa. Chiusi accuratamente la
porta, ne tolsi la chiave, mi posi a letto, e considerando
che le apparizioni, le streghe ed i folletti
non entravano nel mio credo, mi pareva di poter
<span class="pagenum" id="Page_246">[246]</span>
calcolare su una nottata tranquilla, senza che occorresse
prendere nessun'altra precauzione; e soffiato
sul moccolo del lanternino, e spentolo, dopo
qualche minuto m'addormii. — Il mio sonno però
fu breve. — Mi svegliai impaurito. — Parvemi
sentire un andare e un venir a pesta leggiera, fuori
della porta della mia stanza. — M'alzai a sedere
sul letto e tesi l'orecchio, dicendo tra me: che
diamine succede! — Ma, io sono al sicuro;... e
riprendo l'interrotto sonno, poichè ero molto stanco.
Di nuovo mi scossi, risvegliato da un aspro fragore
di ferri e da un rumore confuso di grida e di gemiti;
insomma ero certo che qualche cosa avveniva
nel castello. Quando, tre volte io sento pùm! pùm!
pùm! sulla porta della mia stanza; ed io domanda
atterrito: chi v'ha là! — Nessuno risponde. — Dopo
qualche minuto si ripetono le tre battute;
ed io chieggo a bassa voce, perchè mi mancava il
fiato: che cosa volete? — Nessuno risponde. — Si
ritorna a picchiare; e questa volta non potei cavar
parola, nè fare il menomo movimento. — Udii una
voce femminile, che disse: levati presto, ed apri
questa porta, altrimenti io passerò dal foro della
serratura. A quella voce fui compreso da un sentimento
d'orrore indescrivibile e dallo spavento di
qualche terribile cosa. — Di lì a poco dal buco
della serratura uscì fuori un moscone — me n'accorsi
dal ronzìo — e fece tre o quattro volte il
giro di tutta la camera, e poi s'arrestò in mezzo
<span class="pagenum" id="Page_247">[247]</span>
ad essa. — Quando, sentii il fruscìo delle vesti di
qualcuno che si moveva verso il mio letto e fremetti;
vidi allora, sebbene fosse spento il lume, colle luci
dello spirito una figura di donna, vecchia, brutta
come un demone, vestita d'un costume il più strano,
la quale a poco a poco s'avvicinava a me, colle
mani alzate, colla bocca aperta, e cogli occhi spalancati.
Io non potevo reggere a quella vista, e mi
coprii il capo col lenzuolo; ma il lenzuolo era trasparente,
e mio malgrado vedevo sempre più da
presso quello spettro infernale. — Curvai la gamba
diritta, per esser pronto in ogni caso a spingerlo
lontano; e quando una punta d'acciaio mi fu posta
al fianco per trapanarlo, e una fredda mano toccò
la mia, emisi un ruggito, e scagliando un colpo di
piede contro a quella vanità che mi parea persona,
mi svegliai coperto d'un gelido sudore. Ma la gamba
invece aveva colpito sì fortemente l'orlo dell'<i>angarèb</i>,
che subito la credetti fratturata.
</p>

<p>
— Od Dio! gridò allora il mio compagno, don Giovanni!
don Giovanni!! don Giovanni!!!
</p>

<p>
— Nulla, nulla, io risposi; ho sognato; e gli
raccontai il sogno.
</p>

<p>
Per quindici giorni dovetti poi curare la mia povera
gamba, che fortunatamente non aveva sofferto
che una grave contusione.
</p>

<div class="chapter">
<p>
<span class="pagenum" id="Page_249">[249]</span>
</p>

<h2 id="cap10">X.</h2>

<div class="blockquote">
<p>
La stazione di Santa-Croce — La caccia — Il barone De-Harnier
vittima di un bufalo selvatico — Le tribù <i>Dénka</i>
della vallata superiore del Nilo, e i loro costumi.
</p>
</div>
</div>

<p>
La stazione di Santa-Croce nella tribù dei <i>Kìc</i>,
sebbene fosse luogo assai inopportuno per fondarvi
una Missione, attese le qualità malsane del suo clima,
pure venne scelta da noi missionari italiani come
centro provvisorio delle nostre investigazioni:
</p>

<p>
1.º Perchè in quella Stazione più che in altro
luogo ci sarebbe stato reso facile lo studio della
lingua dei <i>Dénka</i>.
</p>

<p>
2.º Perchè colà più che altrove avremmo potuto
raccogliere esatte e sicure relazioni intorno alle
tribù che la parlano e alla loro posizione geografica,
intorno al clima, ed ai costumi degli abitanti.
</p>

<p>
3.º Perchè in quella Stazione potevamo esercitar
subito il nostro ministero coadiuvando, secondo
<span class="pagenum" id="Page_250">[250]</span>
le nostre deboli forze, i missionari tedeschi, che da
qualche tempo vi si erano stabiliti.
</p>

<p>
Di fatto si trovavano in Santa-Croce alcuni giovinetti
e giovinette che parlavano la lingua <i>dénka</i>,
i quali erano stati accolti dalla Missione dopo che
il vicerè d'Egitto <i>Seìd-Pascià</i> aveva proibito il commercio
degli schiavi. Alcuni mercanti che si trovavano
allora sul fiume <i>Bianco</i>, vedendo che tornando
a <i>Chartùm</i> con una tal merce sarebbero andati incontro
a gravi dispiaceri, cedettero questi loro schiavi
alla Missione, presso la quale impararono la lingua
araba.
</p>

<p>
Or questi giovinetti mi tornarono di un grande
aiuto nello studio della lingua dei <i>Dénka</i>; ma specialmente
mi giovò il negretto <i>Kaciuòl</i>, che mostrava
maggiore intelligenza degli altri, e più tardi il mio
vecchio e buon turcimanno <i>Cher-Allàh</i>.
</p>

<p>
Conversando spesso coi Negri, io ho potuto osservare
che le donne mostrano d'avere più intelligenza
degli uomini, ed i giovinetti più degli adulti.
</p>

<p>
Ora, col mezzo dei giovinetti della Missione, io
potei anche registrare con precisione le tribù che
parlano il <i>dénka</i> nella vallata superiore del fiume
<i>Bianco</i>, e notarne i costumi, perchè essi appartenevano
o all'una o all'altra di quelle tribù.
</p>

<p>
Finalmente nella stazione di Santa-Croce noi
<span class="pagenum" id="Page_251">[251]</span>
fummo occupati ogni giorno nell'istruire i giovinetti
e le giovinette, dei quali quattro furono i battezzati,
oltre ad un bambino appena nato, la cui
madre mi chiamò a visitarlo perchè era morente.
Io lo battezzai e poco dopo spirò.
</p>

<hr class="tbs" />

<p>
La caccia nel paese dei Negri <i>dénka</i> è una delle
distrazioni più dilettevoli che l'Europeo possa desiderare. — Questa
è una guerra che l'uomo fece,
quasi sempre vincendo, agli animali per difendersi
dalla loro rabbia, per cibarsi delle loro carni, o per
coprirsi delle loro spoglie. Io, a dir vero, mi dilettavo
solo di quest'arte per avere di che nutrir me
e i miei compagni, ch'erano ammalati, e me ne
andavo ogni altro dì, due o tre ore avanti sera,
accompagnato il più delle volte da alcuni Negri,
che mi facevano da cani da caccia, ed entravano
poi a parte della mia preda. Mai, ch'io mi sia tornato
a casa a mani vuote.
</p>

<p>
La selvaggina è frequentissima in queste regioni.
Vi si trovano tortorelle, francolini, galline faraone,
anitre, oche selvatiche ecc. ecc. in una quantità
così sterminata, che senza il merito d'essere valenti
nell'arte del cacciare, si possono uccidere in un'ora
dalle dodici alle quindici tortorelle, o dai quattro
ai cinque francolini, o dalle sei alle sette galline
<span class="pagenum" id="Page_252">[252]</span>
faraone, o dalle tre alle quattro anitre, od almeno
due oche selvatiche, a scelta del cacciatore; e ciò
dico per esperienza. Quanto poi a' piccoli augelli,
questi si levano a nuvole sotto gli occhi sì che si
possono colpire colla clava. Mi ricordo d'averne
uccisi con un sol tiro di fucile, caricato appositamente,
dai settanta agli ottanta, senza contar quelli
che si saranno perduti in mezzo all'erbe.
</p>

<p>
L'Europeo che si trova in queste regioni si crede
come trasportato ad un'età in cui l'umana
specie, per così dire nascente, vedesi circondata da
ogni parte, e quasi assediata da una moltitudine innumerevole
di forze incognite, nemiche, orride e
terribili. La superficie della terra è qui ancora come
una vasta arena, dove l'uomo è in mezzo ai muggiti,
ai rugghi, agli urli, ai sibili, ai fremiti d'ogni
sorta di animali. Egli non potrebbe uscire di notte
dalla propria abitazione senza affrontare da vicino
la morte. A lui s'avventerebbero sitibondi di sangue
i leoni, le tigri, i leopardi, le pantere, e tacitamente
strisciando lo minaccerebbero del loro veleno gli
insidiosi serpenti. E veramente fa meraviglia che i
Negri <i>dénka</i>, in un paese dove una natura così
feconda produce e porge asilo a mostri cotanto formidabili,
non dispieghino una maggiore potenza contro
di essi. È vero che i <i>Dénka</i> danno la caccia
all'ippopotamo, all'elefante, al coccodrillo; ma non
osano sfidare gli animali feroci della foresta.
</p>

<p>
E sì che l'uomo, munito d'intelligenza e di non
<span class="pagenum" id="Page_253">[253]</span>
so quale istinto che genera in lui l'amore della
gloria, l'entusiasmo dell'eroismo e del sacrifizio,
ha assalito coraggiosamente altra volta le tigri, i
leoni, i leopardi e le pantere, che dovettero mordere
la polvere dinanzi a lui e rintanarsi dentro
inacessibili nascondigli. Così è, tra le mani dell'uomo,
in apparenza sì delicate e impotenti, tutto
s'è trasformato come per incanto, tutto s'è accomodato
a' suoi bisogni, ed ha obbedito a' suoi desideri.
Il legno, il ferro, la pietra, l'aria, l'acqua,
il fuoco, tutto insomma è diventato arma irresistibile
o insidia inevitabile. E la terra ha riconosciuto
l'uomo per suo re, e gli animali bruti lo temono
come un Dio. Ciò avvenne in Europa, ove nei
tempi più remoti la caccia fu uno dei primi doveri
d'ogni uomo sano e forte; e perciò i grandi
cacciatori furono per lunga pezza gli eroi più onorati,
i semidei per eccellenza. Che se parliamo dell'Oriente,
chi non sa che l'uomo vi spiegò più che
altrove la sua potenza contro gli animali feroci?
</p>

<p>
I poemi indiani sono ricchi di descrizioni di
caccie, fatte in un linguaggio che non teme il confronto
della poesia europea; e io credo di far cosa
grata al lettore ponendogli qui sott'occhio il presente
estratto del Mahabharata.
</p>

<p>
«Il giovine re, dotato di coraggio eroico, destro
del pari e nel cavalcare un destriero focoso, e nel
domare un elefante furibondo, sempre vincitore, o
ch'egli adoperasse la lancia o la mazza, o che maneggiasse
<span class="pagenum" id="Page_254">[254]</span>
la scimitarra o l'arco, simile di maestà
al capo degli Immortali, di splendore al Dio potente
della luce, era l'amore e l'ammirazione del popolo.
Un giorno accompagnato da immenso esercito composto
di fanti, di cavalli, di elefanti e di carri, volle
recarsi a una vasta e densa foresta per darsi ai
piaceri della caccia. Mentre avanzavasi in mezzo
alle acclamazioni de' guerrieri, agli acuti suoni della
conca e della tromba confusi col rumore de' carri,
col nitrire de' cavalli, e coi gridi selvaggi degli elefanti,
una folla di donne desiose di vedere il giovine
eroe in tutta la pompa della sua grandezza,
si precipita sui terrazzi delle case presso cui dee
passare: — Ecco l'intrepido Vasù, gridano trasportate
dalla gioia: è desso! è desso! — Indra, armato
de' suoi folgori, s'avanzerebbe con meno splendore!
e mille mani leggiadre gli gettavano a gara
nembi di fiori sul capo, mentre virtuosi bramini
tendendo le braccia al cielo pregavano al monarca
i favori di Brahma. — Numeroso corteggio di cittadini
d'ogni condizione segue vogliosamente insino
alla foresta il diletto sovrano, che portato da un
cocchio rapido quanto è nel suo volo Superna, la
celeste cavalcatura di Vishnù, s'inselvò ben tosto
in recessi impenetrabili alla luce, dove tutto inspirava
un terror sacro, soggiorno squallido abbandonato
dall'uomo, nè da altri abitato che dal selvaggio
elefante, dalla tigre e da altre bestie feroci, che incessantemente
contristavano le aure coi loro tremendi
<span class="pagenum" id="Page_255">[255]</span>
ruggiti. Snidati dalle loro tane s'avventano
essi rabbiosi sui cacciatori accaloriti nell'inseguirli;
e a questi è mestieri di tutta la loro destrezza e
vigoria per farsi padroni di una sì terribile preda.
Dusmanta è primo a porgere esempio d'intrepidezza
e d'audacia, e tigri furibonde cadono atterrate dalla
sua mazza, o ferite dalle sue frecce. Da tutte le
parti sbucano leoni ed elefanti, e coperti di schiuma
e di sudore si recano a torme presso le acque per
ispegnervi il fuoco che li divora; ma i più cadono
rifiniti sulle rive degli stagni, e muoiono mandando
orribili ruggiti. Altri, disperati, ricalcano le loro orme,
si avventano furibondi sugli imprudenti nemici, e pestandoli
colle zampe e avvinghiandoli colle enormi
proboscidi, ne fanno una terribile vendetta. Così la
foresta poc'anzi tanto romorosa, altro non presenta
oramai che un campo funesto di strage, sacro al
silenzio, ingombro di cadaveri, allagato di sangue,
e sparso di tronchi di lance spezzate, di mazze, di
archi, di frecce e di schegge d'armi d'ogni sorta.
Intanto i cacciatori stimolati dal potente bisogno
della fame riducono a pezzi molti cervi ed altri animali
selvaggi, che sottrattisi dal dente micidiale delle
fiere, erano caduti anch'essi sotto i loro colpi; ne
arrostiscono le carni sminuzzate sopra una brace
ardente, se ne satollano, e dànnosi per qualche ora
al riposo.» (Framm. del Mahabharata, trad. in francese
da Chezy).
</p>

<p>
Povero <i>Sudàn</i>! poveri <i>Dénka</i>! quanto siete lontani
<span class="pagenum" id="Page_256">[256]</span>
dall'imitare un simile eroismo di quasi quattro
mille anni sono, e dall'aver trasformate le vostre
foreste in sacri campi di silenzio e di gloriose memorie!...
Presso voi gli animali bruti delle boscaglie
ne sono ancora gli assoluti padroni!
</p>

<p>
Qualche Europeo appassionato per la caccia osò
talvolta di penetrare là dove soggiorna più frequente
il selvaggio elefante o il bufalo, e d'inseguirli con
un'audacia più unica che rara.
</p>

<hr class="tbs" />

<p>
Tra i più arditi cacciatori dell'elefante, ch'io conobbi
fra i <i>Dénka</i>, furono certo i fratelli Poncets;
ed uno fra i più audaci cacciatori del bufalo credo
sia stato il barone De-Harnier, che perì vittima di
questo feroce animale.
</p>

<p>
Ecco quanto scrive in proposito M. Jules Poncet<a class="tag" id="tag31" href="#note31">[31]</a>.
</p>

<p>
«Ayant dit quelques mots en passant de ce kharif
(époque des pluies) que nous passâmes a Sainte-Croix,
je raconterai aussi une catastrophe arrivée
sous nos yeux dans cette même saison. Il s'agit de
la mort accidentelle de M. le baron De-Harnier qui,
<span class="pagenum" id="Page_257">[257]</span>
à l'arrivée des pluies, avait renvoyé sa barque à
Khartoùm et s'était établi chez les Chir pour se
livrer au plaisir de la chasse. Vers le 5 août, ce
pauvre baron nous fit parvenir à Sainte-Croix une
lettre écrite du pays des Chir, dans laquelle il nous
priait de lui envoyer une barque pour le chercher,
qu'il s'ennuyait beaucoup, surtout depuis qu'il avait
perdu son compagnon, M. Wilkin, et son domestique
Gaspard. Nous fîmes immédiatement venir de notre
établissement de Mongok des hommes pour accompagner
la barque qui partit de suite et revint vingt-cinq
jours après avec le baron et tous ses effets,
car, par hasard, les vents du nord soufflèrent favorablement.
Il s'établit à la mission et nous passâmes
ensemble deux mois et plus, pendant lesquels
le baron De-Harnier chassait et s'occupait d'histoire
naturelle.
</p>

<p>
«Son animal de prédilection pour la chasse était
le buffle. Il en avait déjà tué vingt-sept. Le samedi,
23 novembre 1861, jour fatal, il se leva de bonne
heure, sans même donner le moindre soin a sa toilette,
prit son fusil, et étant accompagné de ses
deux domestiques habituels, il entra dans la forêt
avec l'intention de revenir une demi-heure après. Il
revint en effet, mais rapporté mort et défiguré sur
un angrèb. Ayant vu de très-près un buffle, il fit
feu sur lui; mais ne l'ayant pas tué, il s'empara
de la carabine de l'un de ses domestiques avec laquelle
il tira un second coup sur ce buffle qui cependant
<span class="pagenum" id="Page_258">[258]</span>
ne tomba pas; mais qui, furieux de sa
blessure, lança un coup de corne dans le côté du
domestique, qui cependant avait eu la présence
d'esprit de se coucher par terre. Croyant pouvoir
sauver ce dernier du danger qu'il courait, le baron
s'arme de la carabine de son autre domestique qui
s'était lâchement enfui, puis, au moment où il se
dispose à tirer son troisième coup, le buffle qui
l'avait aperçu s'élance en fureur sur lui, et le perce
de plusieurs coups de ses cornes, à la tête, à la poitrine
et aux cuisses. Nous le trouvâmes ainsi abîmé
et roulé aux pieds de quelques arbustes, noyé dans
son sang. Quel spectacle affreux! Nous en frisonnâmes
d'épouvante et nos coeurs se brisèrent de
douleur en songeant aux souffrances que notre infortuné
compagnon avait dû éprouver. Nous remarquions,
l'espace de quinze et vingt pas, des lambeaux
de ses vêtements, des boutons de son paletot
épars ça et là. Son anneau fut retrouvé a 10 pas
de son cadavre. Le buffle avait disparu, mais il fut
retrouvé mort deux jours après dans les environs.
Sa tête fut envoyée au frère du malheureux chasseur.»
</p>

<p>
Il bufalo non assalta sempre; ve ne son di vigliacchi,
che feriti vanno incontro al cacciatore, ma
s'arrestano a mezza via, e dopo un istante di esitazione,
fuggono impauriti. — Altri invece dopo il
primo assalto, non assaltan più. — Altri d'indole
mite e benigna, ricevuta una palla, dànno indietro,
<span class="pagenum" id="Page_259">[259]</span>
scrollano la testa, e poi si voltano tutt'a un tratto
a guardare con aria attonita l'assalitore, come se
volessero dimandare: — Che vuoi da me? Che
t'ho fatto? Perchè cerchi di uccidermi? — Alcuni
però si mettono a correre e a saltare qua e là, irrigando
il terreno di sangue, mandando altissimi muggiti,
divincolandosi e scontorcendosi in mille modi.
Vi sono de' bufali indomabili, che non vogliono
chinar la testa se non traendo l'ultimo respiro;
bufali che, versando ruscelli di sangue per la bocca,
continuano a minacciare e a colpire colle corna gli
assalitori; bufali che, trafitti da quattro o cinque
palle, alzano ancora il collo con un movimento
superbo che fa retrocedere atterriti i persecutori;
bufali che hanno un'agonia più spaventevole della
loro prima furia, che calpestano la loro vittima e
la straziano rabbiosamente, correndole poi intorno
colla testa alta; e guardando qua e là con una
cert'aria di sfida, cadono finalmente, si rialzano, barcollano
un pezzo prima di ricadere, e barcollando
s'allontanano a lento passo dal luogo dove furono
colpiti, per andar a morire in pace sotto una pianta.
</p>

<hr class="tbs" />

<p>
Il territorio ove si trovano le tribù <i>Dénka</i> della
vallata superiore del fiume <i>Bianco</i> è situato fra il
9º e il 6º grado di latitudine nord, e la sua maggiore
<span class="pagenum" id="Page_260">[260]</span>
lunghezza è dai cinque ai sei gradi, tra il
fiume <i>Sóbat</i>, e il <i>Bàhr-el-G¨azàl</i>. Giudicando da ciò
che osservai io stesso, e da quanto me ne dissero
i giovinetti della Missione appartenenti a tribù diverse,
gli abitanti ammonterebbero a circa quattrocento
mila: dappoichè non meno di venti sono le
tribù; ogni tribù ha intorno a quaranta <i>zerìbeh</i>; ed
ogni <i>zerìbah</i> comprende, a un di presso, cinquecento
persone.
</p>

<p>
I <i>Dénka</i>, oltrechè presentare i caratteri comuni
alla razza negra, ne offrono di così spiccati, che te
li fanno immediatamente riconoscere in mezzo alle
folle di Negri più numerose. Gli occhi, di rimarchevole
grandezza, sono leggermente rilevati all'angolo
esterno, il cranio è piccolo e notevolmente
schiacciato alle tempie, la pelle è liscia e delicata,
il corpo magro assai e rilassato; la statura media
eccede quella degli Europei, il busto, paragonato
all'altezza delle gambe, è piuttosto corto, e dà ai
movimenti un'impronta particolare; pochissima è la
loro agilità, se la confrontiamo con quella di altri
Negri.
</p>

<p>
I <i>Dénka</i> di alcune tribù, arrivati all'età di circa
dieci anni, si fanno cavare i sei denti di mezzo
della mascella inferiore, perchè i loro antenati han
sempre usato di fare così, nè sanno addurre altre
ragioni.
</p>

<p>
<span class="pagenum" id="Page_261">[261]</span>
</p>

<p>
Nessuno veste fra gli uomini, e fra le donne soltanto
le maritate cingono alle reni due pelli di capra
o di montone, e così pure le ragazze, dopo i dieci
o dodici anni, allorquando s'allontanano dalle proprie
abitazioni.
</p>

<p>
Le minuterie di vetro non sono molto in pregio
presso i <i>Dénka</i>. I grani di vetro azzurro, chiamati
mangiùr sul mercato di <i>Chartùm</i>, ed altri granellini
bianchi detti <i>gnaotèt</i>, sono i soli dei quali s'adornano,
le donne specialmente.
</p>

<p>
Le principali armi fra i <i>Dénka</i> sono la lancia e
il bastone o la clava; le frecce e l'arco non sono
usati che da qualche tribù.
</p>

<p>
Io vidi più d'una volta questi Negri giocare di
scherma colla lancia, o col bastone; ma mi fecero
sempre ridere. Non posso dire la stravaganza e la
goffaggine dei loro tiri. Erano mosse da funamboli,
salti senza scopo, contorsioni e sgambettate, e colpi
annunziati molto prima con un gran giro del braccio;
flemma beata, che avrebbe dato modo a un
bravo de' nostri tiratori di adossare a que' <i>Dénka</i>
un prodigioso carico di legnate, o di crivellare il
loro corpo di ferite, senza il menomo pericolo di
rimanere offeso. E intanto molti altri Negri eran
là a contemplare i combattenti, a bocca aperta,
volgendosi a me di tratto in tratto per cercare ne'
miei occhi l'espressione della meraviglia; e io li
contentavo fingendo un'ammirazione benevola.
</p>

<p>
<span class="pagenum" id="Page_262">[262]</span>
</p>

<p>
Questi Negri ordinariamente non si cibano che
una volta al giorno, verso il calar del sole. Il nutrimento
principale è il latte e il <i>dùrah</i>, se ne hanno,
ch'essi mangiano in grani cotti nell'acqua. A tanta
frugalità suppliscono alcune radici, erbe e frutti, che
le donne raccolgono nelle boscaglie e presso al fiume
e ai torrenti. La carne per essi è un cibo de' più
favoriti; ma non ne mangiano che rare volte, o
quando l'animale muore da sè, o nelle feste dei
matrimoni, o nell'occasione dei sacrifici, ch'essi
fanno sempre al Genio malo per placarlo nelle loro
avversità. Pel tabacco poi, che usano masticar per
diletto, lasciano volentieri il cibo più squisito.
</p>

<p>
Non hanno fra loro alcun governo che li regoli;
professano tuttavia grande rispetto alle persone che
posseggono molto bestiame, e nei litigi s'acquetano
facilmente alle loro decisioni. Tali persone vengono
onorate col nome di <i>Bègñ-did</i> (Grandi-signori).
</p>

<p>
Quanto agli usi praticati da questi <i>Dénka</i> nel
caso di gravi malattie o morti, e nei matrimoni;
e quali idee abbiano di Dio, della creazione e di
una vita futura, vegga il lettore: <i>Il Sènnaar e lo
Sciangàllah</i>, mie memorie, vol. I, pag. 229-243.
</p>

<p>
La coltivazione presso tutti i <i>Dénka</i> che abitano
le rive del fiume <i>Bianco</i>, tra il 6º e l'8º lat. N.,
è quasi totalmente trascurata. Essi piantano, durante
<span class="pagenum" id="Page_263">[263]</span>
la stagion delle piogge, un po' di grano di <i>dùrah</i>
presso le loro stabili dimore discoste dal fiume, ove
minore è la quantità degli insetti, ma senza punto
lavorare il terreno, che atto sarebbe ad abbondanti
produzioni.
</p>

<p>
Qui sono le donne che debbono pensare al mantenimento
della famiglia e alla costruzione delle capanne.
Gli uomini, se sono mandriani, tutt'al più
portano a casa alcuni frutti, che raccolgono nella
boscaglia, e di tanto in tanto qualche gallina faraona
o francolino, che hanno la sorte di uccidere
col bastone; e se son pescatori procurano che alla
famiglia non manchi mai il pesce; e qualche rara
volta vanno a casa con un bel pezzo di coccodrillo
o d'ippopotamo.
</p>

<p>
I <i>Dénka</i> della vallata superiore del fiume <i>Bianco</i>
non hanno bestiame minuto, o poco assai; ma posseggono
grosse mandre di bovi, per allevar le quali
si dànno molto pensiero, mentre qui è riposta la
loro grandezza.
</p>

<p>
Fra questi Negri, i <i>Tuìc</i> e i <i>Kìc</i> sono i più miserabili,
perchè sono i più pigri e i più indolenti
fra tutti i <i>Dénka</i> del sud; e sì che le loro terre
non sono punto ingrate. Essi per due terzi dell'anno
si nutrono dei frutti della foresta. I mesi di luglio,
agosto, settembre, ottobre, novembre e dicembre
sono per essi i più bei mesi, poichè questa è l'epoca
della maturazione dei frutti. Una sorta di vite selvatica,
molto simile alla lambrusca, porge i suoi
<span class="pagenum" id="Page_264">[264]</span>
frutti nel luglio, ma l'uve sono un po' asprigne e
spiacevoli. In questo mese l'<i>avàlval</i>, specie d'arbusto,
dà pure i suoi frutti che sono piccole bacche nere,
simili per la forma a quelle del ginepro, ma sono
piene di sugo e dolci assai. Nel dicembre le donne
raccolgono dal limo delle paludi e degli stagni il
così detto <i>alób</i>, il cui frutto somiglia molto a quello
del melagrano; ha forma quasi rotonda, e racchiude
in sè un gran numero di granellini, che si trovano
in cellulette formate da una pellicola biancastra, il
cui sapore è un po' amaro; lo stelo della pianta
<i>alób</i> è tutto nell'acqua, su cui si distendono quattro
o cinque larghe foglie, in mezzo alle quali sorge un
bel fiore bianco, che veduto in distanza ricorda il
tulipano. Quando l'<i>alób</i> sia bene disseccato al sole,
se ne estraggono facilmente i granellini, che vengono
poi ridotti in farina, la quale serve di nutrimento
alle tribù <i>Dénka</i> nei mesi di febbraio, marzo,
aprile, maggio e giugno, che sono i mesi di fame.
I poveri pescatori allora dopo d'aver pescato inutilmente
per tutto il giorno, passano gran parte della
notte nella palude, con delle fiaccole in mano, dando
la caccia ai ranocchi e ad altri animali.
</p>

<p>
I mandriani si nutrono invece di radici, e dello
scarso latte delle loro vacche.
</p>

<p>
Durante la stagione asciutta, molti dei <i>Kìc</i> del
nord mandano a pascere i loro bestiami sulla riva
destra del fiume, e perciò sono quasi sempre in
guerra coi <i>Tuìc</i>; e i <i>Kìc</i> del sud per motivo pure
<span class="pagenum" id="Page_265">[265]</span>
dei pascoli si trovano in continue dispute cogli <i>Eliàb</i>
del nord: e così dicasi delle altre tribù. Io fui spesse
volte testimonio delle loro querele, e riuscii qualche
volta a pacificarli, donando alcune perline di vetro
e qualche anello di rame ai Capi dell'una e dell'altra
parte.
</p>

<p>
I <i>Ròl</i>, posti ad ovest, nord-ovest dei <i>Kìc</i>, secondo
le relazioni dateci dai mercanti in avorio che li
visitarono, sono i più simpatici e i più intelligenti
fra tutti i <i>Dénka</i> della vallata superiore del fiume
<i>Bianco</i>.
</p>

<p>
I <i>Ròl</i> furono i primi, fra i Negri <i>dénka</i> dell'interno,
che accolsero con piacere nel loro paese i
Bianchi, i quali vi si recarono per comprarvi avorio,
e per dar la caccia agli elefanti.
</p>

<p>
La tribù dei <i>Ròl</i>, come tutte quelle dell'interno,
meno pigra delle tribù <i>Dénka</i> lungo le rive del
fiume <i>Bianco</i>, è ricca di grano e di miele, di cui
fa anche commercio; e stretta in alleanza colle tribù
vicine essa vive sempre in pace.
</p>

<p>
<i>Fatìl</i> è luogo santo in questa tribù, presso il
quale i fratelli Poncets, mercanti d'avorio, ebbero
per alcuni anni un loro stabilimento. Ecco quanto
scrive in proposito Jules Poncet:
</p>

<p>
«En ce lieu, et à cinq pas de notre enceinte
sur le bord d'une rivière, il existe une grande hutte
où est enterré un kodjour de qui est née une jeune
fille ventriloque, qui est parvenue à se faire une
immense fortune. Elle est respectée, si non aimée,
<span class="pagenum" id="Page_266">[266]</span>
de tout le monde. Elle venait chaque matin sur
la tombe de son père, entourée de plusieurs hommes
et femmes. Elle frottait avec ses mains la terre,
en demandant au mort, d'une voix naturelle, si l'on
devait ou non faire telle chose. Elle répondait alors
du ventre oui au non, même en discours très-prolongés.
Nos domestiques n'ayant jamais rien compris
à cette pratique de jongleur en éprouvèrent
toujours des sentiments de crainte. Les Nègres, qui
sont plus simples encore, croient réellement entendre
la voix du père, sortant de dessous terre, et ils en
sont dans la plus grande admiration. Aussi ces ordres
souterrains sont-ils immédiatement exécutés.
</p>

<p>
Cette demoiselle qui est jeune, coquette et trèsjolie,
fait souvent dire par son père qu'un tel ou
une telle doit lui donner tant de vaches, tant de
chèvres ou autres choses de son goût, en sorte que
par cette jonglerie elle a tout ce qu'elle désire.»
</p>

<hr class="tbs" />

<p>
Tutti i <i>Dénka</i> ch'io visitai lungo le rive del
fiume <i>Bianco</i> sono fumatori appassionati, e tuttavia
non coltivano la pianta della <i>Nicotiana tabacum</i>
che in pochissima quantità, la quale non basta per
tutto l'anno a soddisfare il loro appetito; e finito
il tabacco empiono le grandi loro pipe d'una certa
erba secca e di carboni d'un legno aromatico, che
riaccesi danno con quell'erba un fumo, che non è
affatto spiacevole.
</p>

<p>
A proposito, mi ricordo che una notte, verso la
<span class="pagenum" id="Page_267">[267]</span>
mezzanotte, da un momento all'altro, sentii dalla
mia capanna i vagiti angosciosi d'una bambina di
otto o dieci mesi, a cui era morta la madre nel
darla alla luce. Il padre era un miserabile pescatore,
che abitava vicino alle capanne della Missione,
e non aveva che quest'unica figlia, che amava teneramente.
Essa era custodita fra il giorno e nutrita
or dall'una e or dall'altra delle donne di
poveri pescatori che dimoravano a qualche distanza
lungo il fiume; ma la notte la si lasciava dormire
nel casotto del padre, adagiata in una pelle di capra,
e sospesa per mezzo di due corde al tetto di quell'abituro.
Il padre soleva la notte andarsene alla
caccia dei ranocchi e di altri animali, poichè eravamo
nella stagione, in cui mancava il pesce. Prima
di partire però, anche questa volta prese seco la
indispensabile pipa, ne accese i carboni, diede una
occhiata all'innocente sua creaturina che dormiva
placidamente, distese sopra il suo corpicciuolo un
po' d'erba secca perchè l'aria della notte non le
facesse male, l'accarezzò.... e partì; ma non si
avvide che un carbone acceso della sua pipa era
caduto sull'erba che copriva il petto della bambina;
e di lì a poco quel carbone bruciava le carni di
quell'infelice. Ecco il motivo de' vagiti angosciosi,
che mi laceravano il cuore. Io pensai tosto che il
padre non dovesse trovarsi presente, ed accorsi là
frettoloso imaginandomi che qualche cosa di straordinario
fosse accaduta a quella bimba, che non
<span class="pagenum" id="Page_268">[268]</span>
aveva sentito mai a piangere; tanto era buona! — La
presi in braccio; ella mi si strinse al collo, e
s'acquetò subito: le feci qualche carezza, la portai
nella mia capanna, la posai sul letto, ed accesi il
lume. Poverina! — io sclamai — che piaga! — l'esaminai
attentamente, la medicai meglio che ho
potuto, la fasciai, e allo spuntar del giorno, tornato
il padre dalla caccia, gliela consegnai assicurandolo
che in pochi dì ella sarebbe perfettamente guarita. — Questa
fu la prima volta ch'io vidi piangere
di tenerezza un Negro adulto.
</p>

<hr class="tbs" />

<p>
Nel paese dei <i>Dénka</i> dopo l'8º grado di lat. N.
non s'incontra nessuna città, nessuna borgata propriamente
detta, ma soltanto gruppi di capanne e
piccoli casolari di tre o quattro famiglie, sparsi qua
e là presso qualche campo coltivato nella stagione
delle piogge.
</p>

<p>
Le capanne hanno una forma cilindro-conica e
si elevano sopra una base d'argilla battuta; somigliano
assai a quelle dei <i>Scìluk</i>; il tetto però è
meno acuminato e sporge dal cilindro che lo sostiene
circa un piede.
</p>

<p>
La suppellettile di una capanna non può essere
più semplice; una o due pelli di bue che coprono
il suolo, e sulle quali si sdraia e riposa o dorme
tutta la famiglia; due o tre vasi di terra cotta da
conservarvi l'acqua, il latte ed altro; tre o quattro
scodelle ed altrettante coppe; qualche pelle di capra
<span class="pagenum" id="Page_269">[269]</span>
o di montone; una specie di mortaio per triturarvi
l'<i>alób</i>; qualche bastone d'ebano; una o due spazzole
di giunco che servono a tener pulita la capanna;
alcune lance ed altrettanti scudi, secondo
il numero degli adulti che si trovano nella famiglia;
e in qualche capanna un tamburone (<i>lén-did</i>); ecco
tutto. Le frecce, il turcasso e l'arco non sono usati
che presso le tribù dell'interno.
</p>

<p>
L'abitazione dei Capi (<i>Bègñ-did</i>) non si distingue
da quella del resto degli abitanti se non per il numero
e per l'ampiezza delle capanne che la compongono.
</p>

<p>
Essi non esercitano alcun diritto sui Negri della
loro tribù, e sdegnano ogni pompa esterna, contenti
del numeroso bestiame che posseggono; nè
per ciò meno grande è la loro autorità, mentre
nessuno della tribù oserebbe, senza il permesso del
proprio Capo, mettersi in lotta con un vicino, accettare
una tregua, o deporre le armi.
</p>

<p>
Sicuri del loro prestigio questi Capi non hanno
altro segno della loro dignità, che l'alterezza dell'atteggiamento;
e ve n'ha che per maestà di aspetto,
nobiltà di portamento e di gesto, potrebbero rivaleggiare
con qualcheduno de' nostri potentati. Io
solevo riceverli nella mia capanna con quel rispetto
col quale avrei accolto uno de' nostri principi d'Europa,
se avesse avuto il coraggio di venire a visitarmi.
Facevo distendere il più bel tappeto per terra,
e gli invitavo a sedersi; ordinavo fosse loro portato
<span class="pagenum" id="Page_270">[270]</span>
il <i>scìbuk</i>, e poi qualche bibita dolce ch'essi gustavano
assai. E bisognava vedere quanto aggradivano
tali attenzioni, e qual piacere mostravano d'avermi
ospite nel loro paese.
</p>

<p>
Nella capanna di ogni Gran-capo è un enorme
tamburo analogo ai nostri timballi, che gli Arabi
chiamano <i>noggàra</i>, fatto con un tronco d'albero.
I lati della cassa sono di diverso spessore, di maniera
che lo strumento, quand'è percosso, rende
due suoni affatto distinti; e secondo il modo con
cui viene battuto, questo tamburo dà tre differenti
segnali: uno per la guerra, un altro per la caccia,
il terzo per riunire a festa; e centinaia d'uomini
si adunano con incredibile rapidità.
</p>

<div class="chapter">
<p>
<span class="pagenum" id="Page_271">[271]</span>
</p>

<h2 id="cap11">XI.</h2>

<div class="blockquote">
<p>
Forme di saluto presso i <i>Dénka</i> — Matrimoni — Religione — Buffoni — Dialogo
sulla schiavitù e sul diritto di
punizione — Partenza da Santa-Croce verso <i>Chartùm</i>; stato
della Missione; morte del missionario Angelo Melotto; ritorno
a Santa-Croce.
</p>
</div>
</div>

<p>
Le forme di saluto presso i <i>Dénka</i> sono, per
così dire, stereotipate, invariabili. Ecco qui le loro
frasi di complimento allorquando s'incontrano due
uomini per via:
</p>

<p>
— <i>Màde</i> (<i>màdó</i>), ti saluto.
</p>

<p>
Questa parola deriva, senza dubbio, dalla voce
màd — amico mio, compagno mio, e viene ripetuta
più volte alternativamente dai salutanti.
</p>

<p>
— <i>Jín a-ci-nín; ci-nín; ci-nín?</i> Hai tu dormito?
hai dormito? hai dormito?
</p>

<p>
Con questa frase i <i>Dénka</i> vogliono significare:
stai bene? ed essa viene ridetta tre volte contemporaneamente,
nell'atto che l'uno dei salutanti batte
la palma della propria mano su quella dell'altro.
</p>

<p>
<span class="pagenum" id="Page_272">[272]</span>
</p>

<p>
— <i>Jín a-bo-tenò?</i> Donde vieni?
</p>

<p>
— <i>G¨in a-bo e-pan....</i> Io vengo dal paese....
</p>

<p>
— <i>Kòg e-pan-tuí a-nin?</i> La gente di quel paese
dorme?
</p>

<p>
— <i>Jéne, a-nin.</i> Sì, dorme.
</p>

<p>
— <i>Dè tòn ci'vtìg e tù-tuí?</i> V'ha novella (guerra)
uscita di là?
</p>

<p>
— <i>A-cin-tòn.</i> Non v'ha novella (guerra).
</p>

<p>
— <i>Ur ko mor ko tind-du ko mìvt-ku ko mèd-ku
a-nin?</i> Tuo padre e tua madre e la tua donna e
i tuoi figliuoli e i tuoi amici dormono?
</p>

<p>
— <i>Jéne, a-nin.</i> Sì, dormono.
</p>

<p>
— <i>Tig-è kòu.</i> Voltami (mostrami) il tergo.
</p>

<p>
Con quest'ultima frase i <i>Dénka</i> intendono di
lasciar partire l'amico in pace, e ne esprimono il
senso anche col movimento della mano.
</p>

<p>
E finalmente dicono:
</p>

<p>
— <i>Lor à-puat, ko jín a-cin ke bi-jók e-kuér-ig.</i>
</p>

<p>
— Va col bene, e che tu non cosa incontri per via.
</p>

<p>
Le donne, le cui abitudini sono riservatissime,
non dànno nè ricevono saluti se non dalle loro
antiche conoscenze.
</p>

<hr class="tbs" />

<p>
Il matrimonio dipende affatto dalla sostanza del
pretendente; e il padre della ragazza richiesta in
isposa la contratta con lui.
</p>

<p>
<span class="pagenum" id="Page_273">[273]</span>
</p>

<p>
I vincoli del matrimonio sono sacri fra i <i>Dénka</i>,
non ostante la poligamìa, la quale viene praticata
da coloro che hanno mezzi sufficienti per mantenere
più d'una donna. Ogni infedeltà è punita
severamente tanto nell'uomo quanto nella donna.
</p>

<p>
I figliuoli sono considerati come la prova più
evidente dell'attaccamento che unisce gli sposi, come
il suggello dell'affetto conjugale: e la madre di numerosa
prole ha diritto ad onori, che non le vengono
mai contrastati.
</p>

<p>
Fra la tribù dei <i>Kìc</i> io conobbi un povero pescatore,
monogamo, di nome <i>Auán-did</i> (gran-volpe),
il quale aveva otto figliuoli; e fui assicurato che
nessun poligamo n'ebbe mai tanti. In somma dalle
osservazioni ch'io ho potuto fare, i monogami dànno
in media più figli dei poligami. Osservai pure che
nelle tribù lungo il fiume <i>Bianco</i> la popolazione va
scemando, al che concorre certo anche l'infame
commercio di carne umana.
</p>

<p>
Le feste in occasione di nozze si riducono a
poca cosa.
</p>

<p>
La fanciulla viene semplicemente condotta alla
sua nuova dimora dai parenti più stretti, seguiti da
un corteggio più o meno numeroso d'invitati. Giunti
alla capanna dello sposo, se questi possiede grosso
bestiame, scannasi un bue, e se ne leva la pelle; le
carni tagliate a grandi pezzi s'arrostiscono sulla viva
brace, ed ivi si mangiano dai due sessi, benchè abitualmente
le donne non mangino che nelle loro capanne.
</p>

<p>
<span class="pagenum" id="Page_274">[274]</span>
</p>

<p>
Che se il fidanzato è un povero pescatore, il convito
nuziale si limita a un po' di pesce.
</p>

<p>
Qualche volta però, se è lo sposalizio solenne di
un Capo, trovasi legato presso la sua capanna un
montone (<i>gñón amàl</i>) inghirlandato d'erbe e di fiori,
sul quale monta a cavallo prima la sposa e poi lo
sposo, quindi ad uno ad uno tutti quelli della comitiva;
e finalmente lo <i>Tièt</i> (sacerdote e medico),
tenendo in corda il montone, lo fa girare più volte
intorno alla capanna dello sposo, e poi lo lascia
andar nella foresta per esservi divorato la notte
dalle bestie feroci; e tutto questo perchè il Genio
malo tenga lontano ogni disgrazia dalla novella
famiglia.
</p>

<p>
I doveri della donna fatta sposa consistono principalmente
nel coltivare il terreno che circonda la
capanna, provvedere, occorrendo, e preparare i pasti
cotidiani, ungere il corpo del marito, e raddolcirgli
le amarezze della vita co' suoi canti e colle sue
smorfie.
</p>

<p>
Il canto fra i <i>Dénka</i> è assai monotono, e la voce
de' cantori e delle cantatrici piagnolosa, per non
dire gemebonda, e d'un suono decisamente nasale.
</p>

<p>
Tutte le tribù <i>dénka</i> ch'io ho visitato amano la
danza, ma non così come i popoli della montagna.
</p>

<p>
Esse non hanno alcun amore per le arti, mentre
questo è istintivo in altre tribù poste più al sud.
</p>

<p>
<span class="pagenum" id="Page_275">[275]</span>
</p>

<p>
Nessuno fra i <i>Dénka</i> può dirsi che abbia un vero
concetto religioso: nondimeno essi hanno nella loro
lingua non una, ma due parole per indicare l'Essere
Supremo, cioè <i>Dèn-did</i> — pioggia-grande o <i>Ġáran</i>.
Inoltre essi usano in modo costante, per designare
l'atto d'adorazione dai Missionari praticato, la voce
<i>a-ciòr</i>; ed hanno i verbi <i>ciòr</i> e <i>làm</i>, che esprimono
pregare Iddio; mentre il verbo <i>vtiég</i> significa pregare
gli uomini. Di più, nel mio lavoro, il <i>Sènnaar e lo
Sciangàllah</i>, ho detto quale idea essi abbiano di
Dio, della creazione e di una vita futura. (Vedi
vol. I, pag. 240-242). E qui faccio pure osservare
che del verbo <i>to</i>-essere, usato nel tempo passato
colla forma <i>Tòu</i>, i <i>Dénka</i>, parlando di Dio, esprimono
sempre la forma presente, ancorchè vogliano
significare un'esistenza relativamente a noi passata;
per es: Dio è sempre stato e sempre sarà, traducono — <i>Dèn-did
a-to tin akorièg ko a-to tin akoriég</i> — Dio
è sempre ed è sempre. Abbiamo anche
veduto con quali frasi tutte le tribù <i>dénka</i>, le quali
abitano lungo il fiume <i>Bianco</i> dal 6º al 12º grado
lat. N., chiamino le stagioni, in cui l'anno è diviso,
e qual profondo significato esse racchiudano. Aggiungo
ancora che la lingua dei <i>Dénka</i> ha locuzioni
per formare le idee astratte<a class="tag" id="tag32" href="#note32">[32]</a>.
</p>

<p>
<span class="pagenum" id="Page_276">[276]</span>
</p>

<p>
Dalle quali cose io deduco che se l'intelligenza
dei Negri <i>dénka</i> è ora evidentemente inferiore a
quella dei Bianchi, tale inferiorità non è necessaria
e senza rimedio, ma è un risultato dell'azione combinata
di molte circostanze le più sfavorevoli allo
sviluppo dell'intelligenza dell'uomo; ed io credo
che l'azione energica di queste circostanze, prolungata
da secoli, abbia potuto alterare presso questi
Negri, come presso altri, un tipo primitivo più nobile,
imprimendo sopra la loro fisonomia, riflesso
della loro anima, la prova materiale della loro morale
degradazione. Se io quindi esamino le istituzioni
e la maniera di vivere di questi Negri, sono indotto,
confrontandoli agli antichi Germani, ai Galli,
ai Bretoni, che non erano meno barbari, a conchiudere
ch'essi possono essere civilizzati, come lo
furono quelli, nel volgere di alcuni secoli.
</p>

<p>
Tutti i <i>Dénka</i> ammettono due principii indipendenti;
l'uno buono, ch'essi chiamano <i>Dèn-did</i> (pioggia
grande) o <i>Ġáran</i>; e l'altro cattivo, che appellano
<i>Giòn-did</i> (angelo grande o gran demonio), e
dicono che da questi due principii emanarono gli
spiriti buoni (<i>giòk a-puat</i>) e gli spiriti cattivi (<i>giòk-à-rag</i>);
credono inoltre che i loro <i>Tit</i> (sacerdoti)
conversino spesso col gran demonio e coi suoi
spiriti subalterni e se la intendano con loro. Siccome
poi dal <i>Giòn-did</i> procede ogni male, così essi
procurano di placarlo coi sacrifici, s'egli è adirato
contro gli uomini; nè si prendono alcun pensiero
<span class="pagenum" id="Page_277">[277]</span>
di pregare <i>Dèn-did</i> o <i>Ġáran</i> perchè li protegga,
li difenda o gli aiuti, mentre Egli è sommamente
buono, com'essi dicono, e quindi non
può fare che il bene. La credenza negli spiriti maligni
è generale in tutta l'Africa Interna.
</p>

<p>
Presso i <i>Dénka</i> la foresta è la dimora di tutti
gli spiriti maligni, che cospirano contro gli uomini;
e nello stormir del fogliame par loro d'intendere
misteriosi dialoghi.
</p>

<p>
«La superstizione, figlia della terra dove si produce,
vi germoglia come i fiori dei campi, ed è intimamente
legata al luogo che la vide nascere. Gli
abitanti del nord sotto il loro cielo di piombo popolarono
tutte le caverne, tutte le rovine di spettri
irritati e vendicativi. Qui poi la selva impenetrabile,
co' suoi nembi di gufi e di pipistrelli, è riguardata
come l'abitazione dei genii malefici, mentre gli
Orientali, che abitano un paese brullo, esposto a
tutto l'ardore d'un sole fiammeggiante, temono soprattutto
il mal occhio.
</p>

<p>
Il carattere insomma della superstizione dipende
dalla natura dei luoghi, e diventa, a così dire, un
problema geografico.»
</p>

<hr class="tbs" />

<p>
Come in tutta l'Africa, così fra i <i>Dénka</i> non
mancano i buffoni, che fan professione di provocare
<span class="pagenum" id="Page_278">[278]</span>
altrui al riso con motti, lazzi ed atti stranissimi.
Uno di questi, piccolo e grassoccio, con un naso
singolarissimo che faceva ridere a vederlo, con una
pelle ruvida, agilissimo ne' suoi movimenti, un uomo
insomma che nessuno avrebbe riconosciuto della
razza dei <i>Dénka</i>, i quali, come già dissi, sono piuttosto
lunghi e magri ed hanno una pelle liscia e
delicata, veniva a visitarmi quasi ogni giorno, e
qualche volta, convien che lo dica, disturbava la
mia quiete, mentre più spesso mi faceva passare la
malinconia e mi teneva allegro. Egli faceva dei
salti e delle capriole così agili, da produrre, colle
sue quattro membra volteggianti, l'effetto delle ale
d'un mulino a vento. Coperto dai piedi alla testa
di ciocche di foglie e di code di diversi animali,
era così comico da non poter figurarselo. I suoi
frizzi e le sue burle parevano inesauribili: tutto
gli era permesso, e bisognava lasciar fare perchè
non facesse di peggio; si avvicinava a me, stendendomi
la mano, e mentre io stavo per prenderla,
spiccava un salto indietro come un daino, balzando
lontano. Talora mi faceva capire che aveva fame,
voleva da mangiare, e si doveva accontentarlo; tal'altra
si metteva a cantare, e non la finiva più con
quella voce che mi produceva l'effetto d'un babbuino
che grugnisce. — Una mattina, in cui ero
molto occupato nello studio del <i>dénka</i>, venne accompagnato
da una truppa di giovinetti e di giovinette,
e si pose davanti alla porta della mia capanna,
<span class="pagenum" id="Page_279">[279]</span>
e dopo alcuni gesti burleschi, intonò la sua
voce e prese la parola. Il discorso fu per me inintelligibile;
ei si ripigliava spesso, soffermandosi a certe
frasi per lasciar tempo ai circostanti d'applaudire;
allora da tutte le bocche di que' giovinetti uscivano
degli Ih, ih! e degli <i>à-puat, à-puat!</i> — bene, bene!
e il baccano diveniva infernale. A momenti, come
per istimolar gli applausi, il buffone proferiva un
<i>brrr</i> di tal potenza da far vibrare il tetto della mia
capanna, e da costringere a ritirarsi i lucertoloni che
facevan capolino dalle fessure di essa. — Io non
ne potevo più, e li cacciai via tutti colle parole
d'uso <i>tig-kè-kòu</i> — voltatemi (mostratemi) il tergo,
esprimendone il senso con un movimento un po'
brusco della mano. Il buffone e i giovanetti s'allontanarono
per poco; ma tosto ritornarono; e il
buffone quatto quatto entrò nella capanna senza
aprir bocca, prese un mio farsetto che vide appeso
ad una corda, e nudo com'era, se l'indossò; avvicinatosi
poi a me con un tuono imperioso mi
disse: <i>Tig-è-kòu</i> — voltami (mostrami) il tergo, scimmiottando
così quanto io avevo fatto dapprima con
lui, e mi cacciò fuori della capanna. — Addio <i>dénka</i>
per quest'oggi! io sclamai, e con gran soddisfazione
de' giovinetti che mi circondavano, non potei trattenere
uno scroscio di risa.
</p>

<p>
<span class="pagenum" id="Page_280">[280]</span>
</p>

<p>
La fede nella potenza del caso o del destino domina
fra i <i>Dénka</i> come presso molte altre tribù
dell'Africa. Questi Negri credono che gli avvenimenti
non dipendano dalla loro volontà, ma da
una forza occulta che dirige ogni cosa, e che bisogna
rendersi favorevole. Da ciò ne vengono i
sacrifici, che fanno di quando in quando al Genio
malo, onde allontanare i maleficî e gli avversi destini.
</p>

<p>
Nell'abbrutimento meraviglioso, in cui essi vivono,
non hanno tuttavia smarrita ogni traccia di legge
morale. Rispettano soprattutto la donna e la roba
altrui, e i trasgressori vengono puniti severamente.
Io vidi un giovane a cui fu tagliata la mano, perchè
aveva rubato due braccialetti di rame e alcune perline
di vetro. E un uomo sui trent'anni, che osò
scherzare licenziosamente con una donna che non
gli apparteneva, fu battuto quasi a morte e poi
scacciato dalla tribù.
</p>

<p>
Durante la mia dimora nella tribù dei <i>Kìc</i>, dopo
le funzioni del mio ministero, m'occupavo principalmente
nello studio della lingua del paese, senza
la quale è impossibile adempiervi a dovere la propria
missione. Oltre a che mi trovai nella necessità,
insieme co' miei compagni, di esercitare i mestieri
del cuciniere, del fornajo, del cacciatore, del falegname,
del lavandajo, del sarto ecc. ecc.
</p>

<p>
Prima di chiudere questo capitolo voglio trascrivere
un dialogo ch'io tenni con un Negro <i>dénka</i>
intorno alla schiavitù ed al diritto di punizione.
</p>

<p>
<span class="pagenum" id="Page_281">[281]</span>
</p>

<p>
— Senti, io gli chiedevo un giorno, quanti saranno,
press'a poco, tra uomini e donne, quelli
che vengono rapiti a questa tua tribù dagli Arabi,
dai mercanti e dai dongolèsi nel corso di un anno?
</p>

<p>
— Io non saprei dirtelo con precisione, ma certo
non meno di quindici o venti, quasi tutti giovani,
poichè si possono vendere a più caro prezzo.
</p>

<p>
— Che cosa ne dici della schiavitù?
</p>

<p>
— Che vuoi che te ne dica... mi pare ch'ella
sia un'infamia da parte di coloro, dai quali viene
esercitata.
</p>

<p>
— E presso voi è praticata la schiavitù?
</p>

<p>
— No, per noi non sono schiavi che i prigionieri
fatti in guerra.
</p>

<p>
— E questi son forse venduti da voi, o ve ne
servite nei vostri bisogni?
</p>

<p>
— Noi gli scambiamo coi prigionieri nostri fratelli,
che si trovano presso la tribù nemica; e se
qualcheduno ci resta, lo vendiamo ai mercanti o
ai turchi.
</p>

<p>
— E perchè venderlo, se tu mi dicesti pur ora
che la schiavitù è un'infamia da parte di coloro,
dai quali viene esercitata?
</p>

<p>
— Perchè fanno così anche i nostri nemici.
</p>

<p>
— Ma.... se essi adunque fanno il male, perchè
farlo anche voi? Ignori forse che non è lecito di
comperare e di vendere l'uomo, come si farebbe
di qualunque merce?
</p>

<p>
Il Negro tacque; ed io dico ch'era la prima
<span class="pagenum" id="Page_282">[282]</span>
volta ch'egli udiva parlar così, poichè m'accorsi
che le mie parole fecero una strana impressione
sopra quel cuore selvaggio ed incolto, e nel suo
occhio rotondo e penetrante brillò qualche cosa,
che fu tosto seguita da un curioso sorriso, abituale
alla razza dei Negri. Poi egli continuò:
</p>

<p>
— Ma... non siete voi Bianchi che rubate i
Negri, che li mangiate, che li comperate e li vendete
come fossero bovi o denti di elefante?
</p>

<p>
— Sì, io risposi, così fanno i Turchi e gli Arabi,
ma non i Bianchi del mio paese, i quali in tal
caso sarebbero severamente puniti. Davanti alle
nostre leggi la libertà dell'uomo è sacra ed inviolabile;
Dio stesso ci comanda di rispettarla,
d'amarci tutti come fratelli e di non far male a
nessuno, nè manco ai nostri nemici, ai quali dobbiamo
perdonare, se vogliamo che Dio perdoni
a noi.
</p>

<p>
— Tutto va bene, egli soggiunse, ma io non
comprendo come si debba perdonare al nemico.
Quando potrà egli allora correggersi delle sue colpe,
se nessuno lo punisce? Continuerà a molestarci, e
con tanto più coraggio, quanto meno temerà d'essere
punito.
</p>

<p>
— E a chi spetta tra voi il diritto di punizione?
</p>

<p>
— Spetta alla persona che rimase offesa.
</p>

<p>
— E s'ella è impotente a contraccambiare l'offesa
ricevuta?
</p>

<p>
— In tal caso i parenti e gli amici accorrono
<span class="pagenum" id="Page_283">[283]</span>
a vendicarla; e se questi non bastano, tutta la
tribù.
</p>

<p>
— Dimmi: la misura della punizione da chi viene
determinata?
</p>

<p>
— Dalla consuetudine. Presso noi, per ogni delitto
è stabilita la pena corrispondente.
</p>

<p>
— Quali sono le pene che ordinariamente vengono
inflitte?
</p>

<p>
— Secondo le circostanze.... il taglio di un
dito o delle dita della mano o del piede, il ferro
rovente sulla viva carne, e qualche volta l'esilio,
e tal'altra la morte; vi sono poi le multe, a cui
vengono condannati i delinquenti.
</p>

<p>
— Le stesse pene sono forse applicate anche alle
donne?
</p>

<p>
— No, alle donne cattive s'applicano pene meno
severe, poichè si ritiene che la colpabilità nella
donna sia minore che nell'uomo, e perchè essa è
più sensibile al castigo.
</p>

<p>
— Tu mi dicesti che il diritto di punizione spetta
alla persona, che rimase offesa; e ciò avviene, lo
so, qualora si tratti di uomini o di donne. Ma se
un uomo commette ingiustizia contro una donna,
o una donna contro un uomo?...
</p>

<p>
— Se un uomo commette ingiustizie contro una
donna, è il marito che deve vendicarla, e se ella
non ha marito, i suoi parenti. Che se è una donna
che offende un uomo, in tal caso la punizione viene
inflitta da un'altra donna a ciò deputata, ma non
<span class="pagenum" id="Page_284">[284]</span>
mai dall'uomo, fosse pur anche l'offeso, quando
non sia il marito, il quale della propria donna può
fare tutto quello che gli piace.
</p>

<p>
— Fammi attenzione (<i>ñġiég-e-nòm</i>); tu mi dicesti
ancora che la misura della punizione viene determinata
dalla consuetudine, e che presso voi, per
ogni delitto è stabilita una pena corrispondente;
ma.... possono occorrere certe circostanze che
diminuiscono la colpa nell'offensore....
</p>

<p>
— È vero, rispose il Negro; ma se è così, noi
ricorriamo allo <i>Tièt</i> (sacerdote e giudice) ed al Gran-capo
(<i>Bègñ-did</i>) perchè essi decidano sulla proporzione
della pena.
</p>

<p>
— E quale età debbono avere compiuto i giovinetti
e le giovinette perchè sieno capaci di punizione?
</p>

<p>
— A un di presso questa età, egli disse, accennando
due giovinetti ch'erano presenti, ed avevano
circa dieci anni.
</p>

<p>
— V'è mai avvenuto di punire qualcheduno che
fosse innocente?
</p>

<p>
— Per quanto io mi sappia, ciò non è mai avvenuto,
e difficilmente può avvenire, imperciocchè
non si puniscono che coloro che sono colti in flagranti.
</p>

<p>
— Quanti saranno, press'a poco, i condannati
a morte nel corso di un anno?
</p>

<p>
— Uno o due tutt'al più; ma vi son degli anni
in cui non havvi alcuna condanna.
</p>

<p>
— E i condannati all'esilio, o al taglio delle dita?
</p>

<p>
<span class="pagenum" id="Page_285">[285]</span>
</p>

<p>
— Medesimamente.
</p>

<p>
— Forse più spesso sarà applicata la pena del
ferro rovente, e delle multe, n'è vero?
</p>

<p>
— Senza dubbio; e la pena delle multe più che
quella del ferro rovente.
</p>

<p>
— Qual'è la pena maggiore a cui va soggetta
la donna colpevole?
</p>

<p>
— È quella d'essere venduta come schiava dal
marito.
</p>

<p>
— E qual'è la colpa che la rende meritevole di
tanto gastigo?
</p>

<p>
— È quella d'essere venuta meno al dover conjugale.
</p>

<p>
— Si dà mai caso che il marito perdoni alla
moglie infedele?
</p>

<p>
— Certo, che si dà; ma allora il marito, adirato
contro di lei, subito la percuote, la discaccia
dalla sua capanna, e tutti la guardano di mal occhio
e la disprezzano; ma se i suoi genitori vivono ancora,
essa fa ricorso a loro, e li prega e li scongiura
perchè l'aiutino a pacificare l'offeso marito;
piange il suo peccato, e promette che non lo farà più.
</p>

<p>
— E qualora i genitori riescano ad acquetare il
marito?...
</p>

<p>
— Questi allora invita i genitori colla figlia a
ritornare nella propria capanna; gli asperge con
acqua, e poi dice loro di sedere; mangiano qualche
cosa tutti insieme, e la pace è bell'e fatta.
</p>

<p>
— Dimmi un po': come la passa il seduttore?
</p>

<p>
<span class="pagenum" id="Page_286">[286]</span>
</p>

<p>
— Il seduttore dovrà pagare dieci vacche al marito
di quella donna, se ella fu consenziente al mal
fatto, altrimenti egli è punito coll'esilio o colla
morte.
</p>

<p>
— Senti ancora, qui fra voi succedono mai alterchi,
contrasti tra due o più persone, e in conseguenza
busse e ferimenti?...
</p>

<p>
— Sì, accadono, ma non di spesso. E se l'alterco
è fra uomini finisce prestamente, poichè lo
<i>Tièt</i>, o il <i>Bègñ-did</i>, si mette di mezzo e li rappatuma;
ma la cosa si fa seria, e può alle volte mutarsi
in una catastrofe se altercano donne; esse non
la finiscono più; e il peggio che peggio è che gli
uomini non possono intromettersi lì per lì per farle
venire a una conciliazione, nè manco i mariti; e
frattanto il loro sangue s'accende sempre più, e le
dispute durano per giorni e giorni e con gravissime
conseguenze. Tu, o signore, che da un pezzo abiti
fra noi, ne devi essere stato testimonio.
</p>

<p>
Una volta, verso le sei ore pomeridiane, tornandomi
dalla caccia, vidi due donne d'una trentina
d'anni ciascuna, le quali parlavano assieme a bassa
voce: m'accorsi però che il loro colloquio era animato,
e osservai inoltre che altre donne qua e là
disperse, e disposte a piccoli gruppi, stavano come
in aspettazione dell'esito di quel colloquio. Io, curioso,
mi soffermai sotto una pianta in modo da
non essere veduto e da veder tutto sino alla fine.
Il colloquio fra quelle due donne terminò subito,
<span class="pagenum" id="Page_287">[287]</span>
e sì l'una che l'altra, gesticolando furiosamente,
stringendo il pugno, e battendosi il capo, si diresse,
a breve distanza, verso uno di quei monticelli che
formano le formiche, e vi montò sopra; e allora,
cominciarono a scagliarsi contro imprecazioni
inaudite; e quindi discesero dalle loro tribune, e
s'incontrarono con impeto, si saltarono addosso, si
avviticchiarono come due tigri, e principiarono a
lacerarsi il viso, il collo, il petto a morsi e a unghiate
con una furia che metteva orrore. A un
tratto eccole staccarsi e correre ancora sulle loro
tribune, e poi nuove imprecazioni, ingiurie sanguinose,
accuse incredibili, minacce le più feroci; finchè,
essendo caduto il sole, l'una sfidò l'altra per
il domani, alla stessa ora. Tutti i gruppi di donne
qua e là dispersi s'unirono in due, e ciascuno accompagnò
la parte che proteggeva. Io m'avviai alla
mia abitazione crollando il capo, e dicendo fra me:
questo è veramente un saggio della ferocia femminile
che non dimenticherò mai più; domani vorrò
ritrovarmi nello stesso luogo, e vedrò come l'andrà
a finire;... possibile ch'io non riesca a metter
pace fra quelle donne?...
</p>

<p>
Il giorno dopo, alla stessa ora, le due donne furono
ai loro posti, ma questa volta attorniate e incoraggiate
dal proprio partito, che le rendeva più
fiere. — A qualche distanza si vedevano Negri spettatori. — Di
tratto in tratto s'ode fra i due gruppi
di donne un confuso grido simultaneo di molte voci;
<span class="pagenum" id="Page_288">[288]</span>
i due gruppi s'avvicinano a poco a poco. — Io
provavo un senso di compassione e di orrore. — Si
sentono interiezioni di rabbia e di vendetta. Nessuno,
se non ha veduto, può farsi un'idea della
figura di quelle Negre. Erano faccie convulse, cogli
occhi fuori dell'orbita, colla bocca aperta, e la lingua
sporgente; eran visi di febbricitanti e di epilettiche,
illuminati da sorrisi indefinibili, contratti
come da uno spasimo atroce. Esse pestavano i piedi
e sbuffavano, e quindi cominciò una mischia così
crudele, ch'io non potrei descrivere, perchè non
ebbi il coraggio d'assistervi più a lungo, e tornai
a casa risoluto di voler metter pace fra quelle donne,
e pensando quale sarebbe stata la via più sicura
per ottenere l'intento.
</p>

<p>
Mi posi d'accordo col Capo della tribù e collo
<i>Tièt</i>, ed ottenni di parlare colle donne che sostenevano
la parte principale di quella tragica scena,
e riuscii ad acquetarle con tante perline di vetro
quante ne hanno voluto, delle più belle che possedevo.
</p>

<hr class="tbs" />

<p>
Il 15 gennaio 1859 lasciammo la Missione di
Santa-Croce (6°, 40′ lat. N.) per ritornare a <i>Chartùm</i>,
ove impaziente ci attendeva un nostro confratello,
Alessandro Dal-Bosco.
</p>

<p>
<span class="pagenum" id="Page_289">[289]</span>
</p>

<p>
Fu durante questo viaggio ch'io esplorai, per la
prima volta, co' miei compagni Angelo Melotto e
Daniele Comboni, il fiume <i>Sóbat</i> e le tribù <i>Dénka</i>
nella penisola del <i>Sènnaar</i> per cercarvi un luogo
opportuno ove fondare la Missione-Italiana.
</p>

<p>
Dopo faticose ricerche, il punto che a noi parve
migliore da stabilirci fu sul canale <i>Tarciàm</i>, presso
il villaggio <i>Miegiòk</i>, nella tribù degli <i>Abialàñġ</i>.
</p>

<p>
Giugnemmo in Chartùm il giorno 4 aprile 1859,
ove trovammo il Dal-Bosco molto ammalato, e solo.
</p>

<p>
Il missionario Matteo Kirchner, che da più di
un anno esercitava provvisoriamente le funzioni di
Provicario Apostolico in <i>Chartùm</i>, udita la morte
di monsignore Ignazio Knoblecher, avvenuta in Napoli
nell'aprile del 1858, si risolse di tornare in
Europa e di recarsi a Vienna presso il Comitato
della Missione-Africana, e poi a Roma presso la
Propaganda per intendersela su alcuni punti risguardanti
la vacillante Missione. Prima di partire da
<i>Chartùm</i>, egli mi scriveva una lettera, che mi venne
ricapitata in Santa-Croce, colla quale mi consigliava
di tornare a <i>Chartùm</i> co' Missionari italiani, raccomandandomi
però di esplorare, durante questo
viaggio, le tribù <i>Dénka</i> del <i>Sóbat</i> e della penisola
del <i>Sènnaar</i>. Scrisse pure a Giuseppe Lanz, presidente
in Santa-Croce, dicendogli che al più presto
possibile mandasse avviso ai Missionari in <i>Kondókoro</i>
di trattenersi in quella Stazione finchè fosse
eletto il nuovo Provicario.
</p>

<p>
<span class="pagenum" id="Page_290">[290]</span>
</p>

<p>
Queste lettere, con altre ancora provenienti da
Europa, ci furono spedite da Alessandro Dal-Bosco
col mezzo di un vapore che solcava per la prima
volta le acque del fiume <i>Bianco</i>, ed era diretto da
M.<sup>r</sup> Lafarque, mercante francese, il quale ce le consegnava
il 13 novembre 1858. Il presidente Giuseppe
Lanz spediva la lettera del Kirchner col
mezzo dello stesso vapore ai Missionari di <i>Kondókoro</i>,
acciocchè fossero bene informati dello stato
in cui trovavasi la Missione dopo la morte del
Provicario Apostolico Ignazio Knoblecher.
</p>

<p>
La risposta relativa alla lettera del Kirchner ci
venne recata l'8 dicembre dallo stesso M.<sup>r</sup> Lafarque,
che col vapore tornava a <i>Chartùm</i>, ed era scritta
da Francesco Morlang presidente nella Stazione di
<i>Kondókoro</i>. Eccone il tenore:
</p>

<p>
«Cari fratelli, non è possibile di poter resistere
più a lungo fra questi Negri....» E dopo d'aver
dipinto al vivo la deplorevole loro condizione, i
pericoli e le sofferenze, a cui andarono soggetti,
conchiude dicendo: «Questa Missione cominciò
col fumo, e come un fumo svanì. Appena arriverà
la barca col nuovo missionario, Luigi Viehwaider,
e colle provvisioni per <i>Kondókoro</i>, fermatela e scaricatela
in Santa-Croce, e poi speditela vuota a noi
con un'altra barca, affinchè possiamo caricarle tutte
e due degli oggetti che più c'interessano, se i negri
<i>Bàri</i> ce lo permetteranno, poichè essi, udita dai
mercanti la morte del Provicario Apostolico, pretendono
<span class="pagenum" id="Page_291">[291]</span>
d'essere i padroni di tutto ciò ch'egli possedeva
in <i>Kondókoro</i>.»
</p>

<p>
Vennero due barche in Santa-Croce col nuovo
Missionario la sera del 13 gennaio 1859, una delle
quali conteneva le provvisioni per questa stazione,
e l'altra per la stazione di <i>Kondókoro</i>.
</p>

<hr class="tbs" />

<p>
Il 15 gennaio con una delle due barche io partiva
da Santa-Croce co' miei compagni missionari
per ritornare a <i>Chartùm</i>, e coll'altra il sacerdote
Luigi Viehwaider continuava poi il viaggio per soffermarsi
in <i>Kondókoro</i> fino al ritorno in Africa del
nuovo Provicario, che doveva essere Matteo Kirchner.
</p>

<p>
Noi giugnemmo in <i>Chartùm</i>, come dissi, il 4 aprile,
e vi trovammo Alessandro Dal-Bosco molto ammalato.
Daniele Comboni tartassato da febbri continue
desiderava di tornarsene in Europa. E Angelo Melotto
stanco dalle fatiche del viaggio, e molestato
quasi ogni giorno da fortissimi dolori di capo, diveniva
sempre più debole; mai però che si lamentasse
de' suoi mali o mostrasse desiderio di ripatriare
per ristabilirsi in salute. Egli amava di passeggiar
solo in giardino, e quando, dopo caduto il
sole, entrava nella sua stanza, spossato, per cercarvi
un po' di riposo, ed io lo visitavo, e' non faceva
che parlarmi della futura Missione Italiana sul <i>Tarciàm</i>,
<span class="pagenum" id="Page_292">[292]</span>
e mi pregava a non voler abbandonarne il
pensiero, qualunque fosse per essere la decisione del
Comitato di Vienna. Poveri Negri, egli soleva dire
spessissimo, quanto mi fate compassione! quanto io
v'amo.... e quanto vorrei fare per voi, mi costasse
pur anche cento volte la vita.... lo sa Iddio.
Ma.... le mie forze diminuiscono ogni dì più, caro
don Giovanni, e mi sento consumare a poco a poco. — Io
badavo a lui continuamente; finchè la sera
del 27 maggio lo vidi strascicarsi nella stanza più
presto del solito e distendersi sul povero suo letticciuolo
accanto alla finestra aperta, perchè altrimenti
gli pareva di non poter respirare, e teneva gli occhi
immobili e fissi al cielo. Corsi allora e sedetti a lui
vicino, lo confortai e mandai pel medico Peney, che
venne dopo alcuni minuti; questi gettò uno sguardo
sopra l'ammalato e rimase per alcuni istanti silenzioso,
e poi mi chiese:
</p>

<p>
— Quando s'è fatto in lui questo cangiamento?
</p>

<p>
— Veramente, risposi, è da tre o quattro giorni
ch'io lo veggo triste, malinconico, pensoso, che non
mangia proprio nulla; e giusto poco fa egli mi diceva
che fu preso nel giardino da un capogiro, che
lo fece cadere a terra; e chi sa quante volte ciò
gli sarà accaduto; ma non parlò mai, forse per non
contristarmi, sapendo quanto io l'amo.
</p>

<p>
Il medico mi strinse la mano e crollò il capo,
volendo dire: non c'è più speranza di poterlo salvare.
</p>

<p>
— O Dio! è tremendo! io sclamai, rivolgendomi
<span class="pagenum" id="Page_293">[293]</span>
al mio servo fedele <i>Cher-Allàh</i>, ch'era presente
e che aveva bagnato di lagrime il nero suo volto.
</p>

<p>
Partito il medico, l'infermo volle confessarsi, ricevette
il Viatico, egli stesso domandò l'Estrema
Unzione.... Il dolce suo viso divenne poi tutto
raggiante di speranza e di fede. Di quando in quando
rivolgeva verso me i cilestri e grandi suoi occhi....
Era lo sguardo calmo e lucido di un'anima disciolta
per metà dai legami di questa terra. — Io vegliai
tutta la notte presso a lui raccomandandolo al Signore,
e l'osservavo declinar rapidamente; pure
pregavo Iddio perchè non volesse rapirmi il compagno
e l'amico; ma era giunto a tal punto, che
l'affezione più tenera non poteva conservare la menoma
illusione ch'ei potesse rimettersi. A mezza
notte tutt'a un tratto emise un grido straziante di
dolore, dopo del quale perdette i sensi, nè più ritornò
in sè stesso.
</p>

<p>
— Prega, prega, io dissi allora a <i>Cher-Allàh</i>, il
quale m'era vicino, che anche questa prova finisca
presto! essa mi lacera il cuore.... Alle ore nove
antimeridiane del giorno 28 maggio i suoi dolori
erano cessati, e il suo volto aveva uno splendore
misterioso e solenne, che imponeva silenzio anche
ai singhiozzi dolorosi di quanti erano presenti.
</p>

<p>
Tutti ci avvicinammo attorno a lui rattenendo
il respiro....
</p>

<p>
— Don Angelo! io dissi dolcemente.... ma
egli era morto....
</p>

<p>
<span class="pagenum" id="Page_294">[294]</span>
</p>

<p>
Pochi giorni dopo, Daniele Comboni partiva per
l'Europa, ed io ricevetti lettera, che fra l'altre cose
mi parlava pure della nuova elezione del Provicario
Apostolico Matteo Kirchner, il quale capitò in <i>Chartùm</i>
verso la metà del novembre 1859.
</p>

<p>
Egli, col beneplacito di Roma e del Comitato di
Vienna, ordinò:
</p>

<p>
che i pochi Missionari superstiti del <i>Sudàn</i>
dovessero raccogliersi quanto prima in <i>Assuàn</i>, rimpetto
a <i>File</i>;
</p>

<p>
che le Stazioni di <i>Chartùm</i>, di Santa-Croce e
di <i>Kondókoro</i> venissero affidate ad alcuni Negri, fedeli
guardiani;
</p>

<p>
che ogni anno si dovessero visitare da tre o
quattro Missionari, per turno.
</p>

<p>
Diede quindi a me l'incarico di partir tosto pel
fiume <i>Bianco</i> colla grande d<i>ahabìah</i> della Missione
e con tre altre barche vuote fino a Santa-Croce e
a <i>Kondókoro</i>, per caricarle della suppellettile e condur
via i Missionari e que' giovinetti orfani, che
avrebbero voluto seguirci. Mi raccomandò pure di
esplorare un'altra volta, co' Missionari tedeschi, il
<i>Tarciàm</i>, nel ritorno da <i>Kondókoro</i> e da Santa-Croce
verso <i>Chartùm</i>.
</p>

<p>
Frattanto il Provicario Apostolico si sarebbe recato
in <i>Assuàn</i> a prepararvi la nuova Stazione, ove
avremmo dovuto raccoglierci tutti.
</p>

<p>
Con questi ordini io feci vela pel fiume <i>Bianco</i>
il primo dicembre, e il 22 dello stesso mese giunsi
<span class="pagenum" id="Page_295">[295]</span>
in Santa-Croce, ove sani e lieti trovai i due missionari
Giuseppe Lanz e Antonio Kaufman, il quale
era venuto in questa Stazione da <i>Kondókoro</i>, con
quella stessa barca che aveva condotto in <i>Kondókoro</i>
il missionario Viehweider.
</p>

<p>
Questi due Missionari, udite ch'ebbero le disposizioni
del Provicario Apostolico intorno alla Missione
ed i motivi che lo avevano indotto ad attuarle,
non seppero darsi pace, e vi si assoggettarono a malincuore,
dicendo che questo nuovo progetto di missione
toglieva a' Missionari ogni speranza di giovare
ai poveri Negri, come avrebbero desiderato. Il
pensiero poi di dover passare due volte il deserto
per visitare le Stazioni del fiume <i>Bianco</i> gli atterriva
più, che una continua dimora nel <i>Sudàn</i>, ove se
nel corso di pochi anni morirono parecchi Missionari,
non era tanto da incolparsi il clima, quanto
le molte cure e diverse, delle quali essi erano soverchiamente
aggravati, trovandosi tutt'al più due
soli in una Stazione lontana, ov'era impossibile prima
d'un anno di sperare soccorsi. Essi dicevano che
sarebbe stato miglior partito quello di concentrare
tutti i Missionari sul fiume <i>Bianco</i> in una sola stazione
che non fosse troppo lontana da <i>Chartùm</i>,
affinchè tornassero più frequenti e più facili le relazioni;
e così uniti tentare un'ultima prova.
</p>

<div class="chapter">
<p>
<span class="pagenum" id="Page_297">[297]</span>
</p>

<h2 id="cap12">XII.</h2>

<div class="blockquote">
<p>
Da Santa Croce a <i>Kondókoro</i> — Costumi dei <i>Bàri</i> — Tremuoti,
venti, temperatura — I <i>Bàri</i> e la Missione — L'islamismo
e la schiavitù — Conclusione.
</p>
</div>
</div>

<p>
Da Santa-Croce mossi verso <i>Kondókoro</i> la
mattina del 26 dicembre, non più solo, ma colla
cara compagnia di Giuseppe Lanz. Frattanto il signor
Kaufman doveva incassare e mettere in punto
ogni cosa. A questo scopo io avevo lasciata una
barca vuota a sua disposizione, colla quale si tenesse
pronto a partire appena noi fossimo ritornati.
Cagione di tanta fretta era il timore che il fiume
giungesse al suo maggior decrescimento, e non ci
permettesse quindi di recarci a <i>Chartùm</i> con barche
assai cariche.
</p>

<p>
Fino alla sera del 26 dicembre noi vedemmo
continue, dalla parte sinistra del fiume, le abitazioni
provvisorie dei <i>Kìc</i>, mentre dalla parte destra, oltrepassata
<span class="pagenum" id="Page_298">[298]</span>
la tribù dei <i>Tuìc</i>, eravamo entrati in
quella dei <i>Bòr</i>, i quali soggiornavano ancora nell'interno
sopra canali del fiume.
</p>

<p>
Il 27 dicembre avevamo a destra ancora i <i>Bòr</i>,
e a sinistra gli <i>Eliàb</i>, tribù che sono quasi sempre
in guerra coi negri <i>Scìr</i>, i quali abitano sulle due
rive del fiume verso il sud.
</p>

<p>
A mezzodì dello stesso giorno facemmo stazione
in <i>Akuàk</i>, presso cui esce dal fiume il canale delle
giraffe (<i>Bàhr-ez-Zeràf</i>).
</p>

<p>
Fin qui la prospettiva per me non ebbe nulla
di gradevole. Ma da questo punto, ecco cangiarsi
la stucchevole monotonia delle rive. Alle altissime
erbe e ai folti canneti succedono, a destra del
fiume, le magnifiche boscaglie dei <i>Bòr</i>; e già sì
veggono frequenti le mimose, le palme-dòm, l'ebano,
i nàbak, le euforbie velenose e giganti, gli
alòk, come dicono gli Arabi, i kakamùt ed altre
piante, del frutto delle quali si pascono i Negri.
Ora il fiume, diviso in canali, raccoglie pochissima
quantità d'acqua, e con fatica si può procedere avanti.
Un grande e profondo canale esce a sinistra al 5°, 56′,
44″ lat. N., e rientra al 6° 14′, 30″. L'isola tra
questo canale e il fiume è chiamata dagli Arabi <i>Gesì-rat-el-Eliàb</i>,
ed è la più grande del fiume <i>Bianco</i>, dopo
quella formata dal canale delle giraffe, e dopo le
isole dei <i>Scìr</i>. Queste isole favorite dall'umidità e
dal calore sono stupendamente feconde; alcune abitate
da poveri pescatori appartenenti a tribù diverse,
<span class="pagenum" id="Page_299">[299]</span>
i quali compongono una casta al tutto speciale;
altre lasciate incolte; e qui Negri mandriani conducono
a pascolare i loro bestiami; e qualcheduna
è riservata alla coltivazione del tabacco, del sesame,
de' fagiuoli, del dùrah e del cotone. Il ricino vi
cresce naturalmente, e sonvi di ricino folti boschetti.
</p>

<p>
Dal letto poi del fiume sporgono qua e là banchi
di conchiglie, sui quali raro è il caso che non veggansi
cercar pasto il falcone e la cicogna.
</p>

<p>
Il giorno 29 dicembre, poco prima del terminare
dell'isola degli <i>Eliàb</i>, vedemmo sboccar nel fiume,
dalla parte destra, due grandi canali di acqua, ch'escono
dal medesimo presso il 5º grado lat. N.
</p>

<p>
Questi canali navigabili comunicano fra di loro
per mezzo di altri piccoli canali, e formano così
una quantità d'isole, che ti sembrano deliziosi giardini
circuiti da artificiali fossati. Immense boscaglie,
quasi ondeggianti per l'ineguaglianza del terreno,
accompagnano il viaggiatore a destra e a sinistra
al di là dei canali, ed or s'avvicinano or s'allontanano
da' suoi sguardi sotto aspetti sempre nuovi
e di meravigliosa bellezza. In queste boscaglie i
<i>Scìr</i> hanno le loro stabili dimore durante la stagione
piovosa; ma allor ch'eravamo nella stagione
asciutta, essi abitavano le isole, veri luoghi fatati.
Qui vedevi un uomo che custodiva un armento, là
una donna e tre o quattro giovinette che pascolavano
un branco di capre; più oltre alcuni Negri
accosciati sotto una pianta che fumavano la pipa;
<span class="pagenum" id="Page_300">[300]</span>
ed altri che aizzavano bestiami al passaggio di un
canale mentre uno li precedeva a nuoto, segnando
loro la via per condurli a pascoli migliori nelle
isole vicine. Drappelli poi di fanciulle precedevano
le nostre barche con battimani, canti e balli, nella
speranza di ottenere in dono delle perline di vetro:
tutto in somma concorreva a presentarci i più incantevoli
panorami.
</p>

<p>
I costumi dei <i>Scìr</i> sono assai bizzarri, e quasi al
tutto conformi a quelli dei <i>Bàri</i>, dei quali dirò
tosto qualche cosa, dietro le relazioni avute dai
Missionari di <i>Kondókoro</i>.
</p>

<p>
Anche la lingua di questi Negri è quella dei
<i>Bàri</i>, lingua assai dolce e armoniosa.
</p>

<p>
La mattina del primo gennaio 1860 entrammo
nella tribù dei <i>Bàri</i>, ove il fiume prende il nome
di <i>Ciufìri</i>, nel quale si trovano sparse qua e là
diverse ed eleganti isolette, che ne dividono il corso
in più rami, il cui letto poco profondo rende difficile
oltremodo la navigazione. La riva destra s'inalza
notabilmente, il terreno diventa sabbioso, e
le boscaglie non vi sono più così fitte come prima;
mentre la riva sinistra si fa sempre più bassa e paludosa,
e la foresta vi sparisce quasi del tutto.
</p>

<p>
Il primo monte che ci si offerse agli sguardi
nella tribù dei <i>Bàri</i>, a sinistra del fiume, è chiamato
dagli indigeni <i>Gnárkègni</i>, e dagli Arabi <i>Gèbel-el-hadìd</i>
(monte del ferro); e quindi a destra, più
a sud, vedemmo le montagne di <i>Belegnàn</i>, di <i>Lokòja</i>
<span class="pagenum" id="Page_301">[301]</span>
e di <i>Longhè</i>, le quali ci annunziavano vicina
la Missione di <i>Kondókoro</i>.
</p>

<p>
Verso il mezzogiorno del 2 gennaio giugnemmo
a <i>Libo</i>, villaggio posto sulla destra del fiume tra
il 4º e il 5º gr. lat. N., distante non più d'un'ora
di cammino da <i>Kondókoro</i>. In questo villaggio visitai
tosto la modesta tomba del mio collega ed
amico Angelo Vinco, che primo fra' Missionari
s'era introdotto nella tribù dei <i>Bàri</i>, e avea fissata
la sua stazione in <i>Libo</i>, ove morì e fu seppellito
il 23 gennaio 1853. — Nessun monumento segna
il luogo ove riposano le sue ossa! — La tomba è
circondata da gigantesche euforbie. I Negri di quando
in quando vanno a cantarvi una canzone, colla
quale ricordano gli splendidi regali da lui ricevuti,
e che non furono superati da nessun altro
Bianco. — Io vi lasciai il tributo delle mie lagrime
e la promessa di ricordarlo sempre, finchè
avrò vita.
</p>

<p>
Finalmente alle ore tre pomeridiane dello stesso
dì abbracciammo in <i>Kondókoro</i> il missionario Francesco
Morlang, che, con dolorosa nostra sorpresa,
ci annunziava la morte di Luigi Viehweider avvenuta
nella notte del 3 agosto 1859, dopo due mesi
di penosissime febbri e sei di dimora in questa
Stazione.
</p>

<p>
Le disposizioni del Provicario Apostolico, ch'io
esposi a Francesco Morlang, missionario zelantissimo
e coraggioso, produssero nel suo animo quella stessa
<span class="pagenum" id="Page_302">[302]</span>
impressione che n'aveano avuta i Missionari di
Santa-Croce.
</p>

<hr class="tbs" />

<p>
Francesco Morlang, terzo Presidente nella stazione
di <i>Kondókoro</i>, mi parlò a lungo intorno alla
tribù dei <i>Bàri</i>, presso i quali si trovava da circa
quattr'anni; e i suoi racconti corrispondevano pienamente
a quelli del primo Presidente Bartolomeo
Mosgan, il quale dopo un anno e qualche mese
di residenza fra i <i>Bàri</i>, sfiduciato d'ottenere qualche
cosa di buono da quella tribù, l'abbandonava
nel marzo 1854, trasferendosi presso i <i>Kìc</i>, ove
fondò la stazione di Santa-Croce; corrispondevano
ancora a quelli del secondo Presidente Antonio
Überbacher, che affaticato e stanco, dopo quasi tre
anni di continua dimora in <i>Kondókoro</i>, vi moriva
nel febbraio 1853 senza la più piccola soddisfazione,
tanto naturale all'uomo, di veder coronate le sue
fatiche d'un esito felice.
</p>

<p>
I <i>Bàri</i>, oltre al possedere gli altri difetti comuni
alle razze negre, sentono in sommo grado l'indipendenza,
ed hanno un'indole superba e feroce.
Lieve querela viene il più delle volte terminata a
colpi di lancia o di bastone, ed è causa d'una
guerra sanguinosa e fatale.
</p>

<p>
Il Morlang mi diceva che fra i <i>Bàri</i> più sono
<span class="pagenum" id="Page_303">[303]</span>
quelli che muoiono di morte violenta che di malattia.
</p>

<p>
Il Negro <i>bàri</i> col crescere dell'età moltiplica i
suoi nemici, che non gli permettono di vivere una
lunga vita. Perciò rari fra loro sono i vecchi, senza
paragone più che fra i <i>Dénka</i>, sebbene le qualità
del clima vi sieno migliori d'assai.
</p>

<p>
L'uomo <i>bàri</i> bisognoso di qualche cosa non s'umilia
domandando, ma pretende o rapisce se può;
e nel caso che regni la fame nel proprio paese, ed
egli non possa in altro modo soddisfarla, vende
senza pietà ai mercanti d'avorio e ai dongolèsi i
suoi figliuoli; e per qualche pugno di grano lascia
che la moglie e le figliuole sieno da essi disonorate.
</p>

<p>
Allorquando i <i>Bàri</i> di <i>Kondókoro</i> esercitavano
il loro commercio con altri <i>Bàri</i> della stessa tribù,
o colle tribù vicine, permutando il loro ferro, il
sale, il tabacco ed altro con dùrah, sesame, bestiami
ecc., non erano così miserabili come lo divennero
dacchè s'introdusse fra loro un malinteso
commercio, e con esso, fin dal 1844, l'infame razza
dongolèse, che con altri vizi vi portò pure quella
turpe malattia la quale dagli indigeni viene curata
col ferro rovente, che sì negli uomini che nelle
donne serve di medicina ad un tempo e di punizione
della loro immoralità.
</p>

<p>
I <i>Bàri</i>, come tutti i Negri, amanti dell'ozio, vedendo
che colla vendita dei denti di elefante potevano
<span class="pagenum" id="Page_304">[304]</span>
procacciarsi da vivere con minor fatica che
per lo passato, cominciarono a trascurare l'agricoltura,
a cui dapprima erano dediti, e il consueto
commercio. Ma ora che scarseggiano d'avorio ed
hanno perduta la voglia di lavorare, il latrocinio è
all'ordine del giorno. I più forti opprimono i più
deboli costretti qualche volta a morir di fame, com'è
succeduto nell'anno 1859 sotto gli occhi stessi de'
Missionari. Parecchi allora trovarono scampo ritirandosi
presso i <i>Bèri</i>, tribù potente e feroce all'est
dei <i>Bàri</i>, ed altri presso i <i>Scìr</i>; pochi restarono
in <i>Kondókoro</i>.
</p>

<p>
I Bàri non hanno alcun Governo; professano
tuttavia grande rispetto ai loro <i>Kimàk</i> (Signori) che
posseggono molto bestiame, ed ai <i>Bunèk</i> (Sacerdoti).
I <i>Bunèk</i> sono per lo più uomini scaltri i quali esercitano
la medicina, gittano le sorti pronosticando
l'avvenire di una persona, e debbono inoltre comandare
alla pioggia. Questi Negri tengono, come
si suol dire, la fortuna pel ciuffo, ma qualche volta
avviene che sguizzi loro di mano e che il popolo
infuriato gli ammazzi. Tale fu la sorte del famoso
<i>Bunèk Níghila</i>, il quale poco tempo prima ch'io
giugnessi in <i>Kondókoro</i> venne barbaramente trucidato
dai <i>Bàri</i>, che poi se ne divisero il numeroso
bestiame di cui mangiarono le carni, lasciando in
una deplorevole miseria tutta la sua famiglia.
</p>

<p>
Non si può negare però che i <i>Bunèk</i> non abbiano
una perfetta cognizione dell'efficacia di certe
<span class="pagenum" id="Page_305">[305]</span>
erbe e radici, e non sappiano quindi alleviare ed
anche guarire alcune malattie.
</p>

<p>
L'arte del medicare viene anche esercitata da
qualche donna, la quale in tal caso prende il titolo
di <i>Bunìt</i> ed è, si può dire, venerata dal suo sesso.
</p>

<p>
Havvi pure fra i <i>Bàri</i> una classe di persone,
che s'occupano esclusivamente in lavorare il ferro,
di cui abbonda il paese; e fanno lance, frecce e diversi
strumenti con grande abilità e maestria. Essi
vengono chiamati col nome di <i>Tumonèk</i> e sono disprezzati
dai mandriani e dagli agricoltori, come lo
sono i pescatori che pur si dicono <i>Tumonèk</i>; nome
che dato ad un agricoltore o ad un mandriano
sarebbe un insulto bell'e buono. I <i>Tumonèk</i> non
hanno mai la parola nelle pubbliche adunanze.
</p>

<p>
Per convocare il popolo alla danza (<i>lerì</i>) che
ha luogo ordinariamente la notte, per adunarlo
alla guerra, per invitarlo a partecipare della gioia
o del dolore di una grande famiglia, di un <i>Màtat</i>
o di un <i>Bunèk</i> (capo o sacerdote), usano i <i>Bàri</i> di
battere un gran tamburo che, come la danza, è
chiamato <i>lerì</i>. Questi Negri hanno pure cornette
e pifferi; ma il principale strumento musicale è il
tamburo, che, secondo la maniera colla quale si
batte, manda un suono che esprime il dolore o la
gioia di un paese; anima i danzanti o dispone al
pianto quelli che seguono il funebre convoglio;
chiama alla guerra e ne annunzia poi la vittoria o
la sconfitta. Questo tamburone altro non è che un
<span class="pagenum" id="Page_306">[306]</span>
tronco d'albero vuoto, chiuso alle due estremità da
una pelle tesa.
</p>

<p>
Io ebbi l'occasione di assistere ad una danza di
mille e più persone, tra uomini e donne. Essa doveva
cominciare dopo caduto il sole; ma già fin dal
mattino le grida d'allegria e gli apparecchi, specialmente
della gioventù, annunziavano che la doveva
essere una gran festa. Era l'annuale commemorazione
d'una strepitosa vittoria riportata sui <i>Liria</i>,
tribù belligera posta a sud-est dei <i>Bàri</i>. — Mezz'ora
prima del cader del sole, i danzatori e le danzatrici
eran tutti al loro posto, in un vasto piazzale
a cielo scoperto, le donne e le ragazze dipinte colla
massima cura di bianco, di rosso, di giallo sul fondo
della loro pelle lucida e nera come l'ebano; e quelle
vestivan pelli di montone, queste cingevano alle reni
una fascia larga un quattro dita, dalla quale pendevano
davanti spessi cordoncini di cotone o catenelle
di ferro, ed alcune avevano a tergo una lunga
coda di vacca; anelli poi d'avorio, di rame o di
ferro ne decoravano le gambe e le braccia, e numerose
file di perline di vetro a vari colori adornavano
il collo; gli uomini poi ed i fanciulli, in
atteggiamento di guerrieri, in divisa di gala, formavano
una siepe compatta, irta di lance; e gli uni
avevano certi berrettoni delle forme più strane, e
gli altri mazzi di piume ondeggianti sul capo, e
pelli e code di bestie feroci che pendevano da ogni
parte del loro corpo. — Mostrarsi nelle danze sotto
<span class="pagenum" id="Page_307">[307]</span>
un aspetto sempre nuovo e bizzarro è per questi
Negri una soddisfazione incomparabile. — Già si
erano requisiti tutti gli strumenti musicali disponibili,
e n'era risultato un miscuglio indescrivibile di
tamburi, di tamburoni, di corni, di pifferi e di cornette,
a cui dovevano aggiungersi i vigorosi battimani
delle donne. Ma ecco che incomincia la festa,
vero delirio. — Suonano i tamburi. — Un buffone
apre la danza, lanciando furiosamente le braccia in
ogni direzione senza mai perdere la misura del
tempo; ritorconsi le sue gambe come quelle d'un
acrobata, ed or s'allungano parallelamente al suolo,
or vi si puntano verticalmente, ed or sollevansi in
aria; e tutti questi movimenti si seguono con una
rapidità, una furia vertiginosa, e fra lo strepito d'una
musica tanto monotona quanto selvaggia. Egli fa
scambietti e capriole con una foga e un eccitamento
degni del più infatuato <i>dervisc</i>. — Io mi
aspettavo ad ogni tratto di vederlo cadere, colla
schiuma alla bocca, in preda ad un accesso d'epilessia. — In
capo a una mezz'ora, il buffone riposa,
e dopo una breve pausa si rimette a saltare
e a contorcersi con più lena che mai, invitando ed
animando i circostanti a dar principio tutt'insieme
alla danza. — Al suon de' tamburi s'unisce allora
quello de' tamburoni, de' corni, de' pifferi, delle
cornette e dei battimani, per cui ne risulta una
musica d'inferno. — Uomini e donne quindi, fanciulli
e fanciulle si mettono in orgasmo, e nell'ebbrezza
<span class="pagenum" id="Page_308">[308]</span>
della gioia cominciano una specie di danza
sfrenata, accompagnata da salti, contorcimenti, urli
non più uditi e stringimenti di spalle così nuovi,
così bizzarri da non poter farsene un'idea da chi
non ha veduto. Oh! che bocche! che occhi! che
sorrisi satanici! che facce stravolte!... mi par di vederle
tuttora; ed or mi s'eccita il riso come alla
vista di una gran mascherata; or mi si stringe il
cuore come all'imagine d'una gran baldoria di
pazzi; e se considero la bellezza selvaggia del quadro,
ci provo la voluttà d'un artista. — Circa alle due
dopo la mezza notte, tutti tornarono alle loro capanne.
</p>

<hr class="tbs" />

<p>
Nella tribù dei Bàri son frequenti le scosse di
tremuoto. Il missionario Francesco Morlang, nei
quattro anni che dimorò nella Stazione di <i>Kondókoro</i>,
attesta d'averle sentite ogni anno, ed in tre
epoche differenti:
</p>

<p>
1.º Pochi giorni prima del cominciar delle
piogge, continuando per circa un mese, e facendosi
sentire specialmente la notte dalle sei alle otto volte.
</p>

<p>
2.º Poco prima delle piogge copiose di agosto.
</p>

<p>
3.º Sul finire della stagione piovosa: ma queste
ultime scosse sono assai leggiere in confronto delle
altre, che più d'una volta furono così veementi da
<span class="pagenum" id="Page_309">[309]</span>
scrostare le pareti della casa della Missione, e da
produrvi considerevoli fenditure.
</p>

<p>
I tremuoti si fanno più frequenti e terribili verso
le montagne del sud.
</p>

<p>
Quanto alla direzione dei venti: i venti del nord
nel paese dei <i>Bàri</i> principiano sul terminare della
stagione piovosa e continuano fino al marzo.
</p>

<p>
Ai venti del nord succedono quelli dell'est, e
durano circa un mese; ma si rinnovano poco prima
dei venti del nord. Questi venti dell'est cagionano
ai Missionari dolori di capo, inappetenze e febbri.
</p>

<p>
I venti del sud cominciano sul finir di aprile, e
continuano fino al settembre. Nel settembre poi ed
ottobre predominano quelli dell'ovest.
</p>

<p>
Nei primi tre mesi delle piogge i temporali provengono
più comunemente dalla parte sud, sud-est;
nei mesi poi di giugno, luglio ed agosto ci vengono
direttamente dal sud; ed in settembre ed ottobre
dall'ovest; ma questi ultimi temporali, come quelli
che talora derivano dal nord-est, non apportano
mai piogge copiose.
</p>

<p>
Quanto alla temperatura: secondo le osservazioni
fatte dai Missionari in <i>Kondókoro</i> nel 1858, il maggior
calore era ordinariamente fra le 4 e le 5 pomeridiane,
e la temperatura meno calda al levar
del sole.
</p>

<p>
<span class="pagenum" id="Page_310">[310]</span>
</p>

<table class="temp" summary="">
 <tr>
  <td colspan="4" class="center">Nell'ora più calda, in casa, il term. non segnò</td> <td colspan="3" class="center bl">Al levar del sole non segnò</td>
 </tr>
 <tr>
  <td colspan="4">&nbsp;</td> <td class="bl">&nbsp;</td>
 </tr>
 <tr>
  <td colspan="3" class="center">mai più di</td> <td class="center">nè mai meno di</td> <td colspan="3" class="center bl">mai meno di</td>
 </tr>
 <tr>
  <td colspan="4">&nbsp;</td> <td class="bl">&nbsp;</td>
 </tr>
 <tr>
  <td>nel</td> <td>genn.</td> <td>30 R.</td> <td class="center">27</td> <td class="center bl">nel</td> <td>genn.</td> <td>18 R.</td>
 </tr>
 <tr>
  <td class="center">»</td> <td>febb.</td> <td>31 &nbsp;»</td> <td class="center">26</td> <td class="center bl">»</td> <td>febb.</td> <td>20 &nbsp;»</td>
 </tr>
 <tr>
  <td class="center">»</td> <td>mar.</td> <td>31&nbsp; »</td> <td class="center">21</td> <td class="center bl">»</td> <td>mar.</td> <td>19 &nbsp;»</td>
 </tr>
 <tr>
  <td class="center">»</td> <td>apr.</td> <td>26&nbsp; »</td> <td class="center">24</td> <td class="center bl">»</td> <td>apr.</td> <td>18 &nbsp;»</td>
 </tr>
 <tr>
  <td class="center">»</td> <td>mag.</td> <td>24&nbsp; »</td> <td class="center">19</td> <td class="center bl">»</td> <td>mag.</td> <td>17 &nbsp;»</td>
 </tr>
 <tr>
  <td class="center">»</td> <td>giug.</td> <td>26 &nbsp;»</td> <td class="center">22</td> <td class="center bl">»</td> <td>giug.</td> <td>18 &nbsp;»</td>
 </tr>
 <tr>
  <td class="center">»</td> <td>lugl.</td> <td>24&nbsp; »</td> <td class="center">20</td> <td class="center bl">»</td> <td>lugl.</td> <td>17 &nbsp;»</td>
 </tr>
 <tr>
  <td class="center">»</td> <td>agos.</td> <td>23&nbsp; »</td> <td class="center">19</td> <td class="center bl">»</td> <td>agos.</td> <td>16 &nbsp;»</td>
 </tr>
 <tr>
  <td class="center">»</td> <td>sett.</td> <td>26&nbsp; »</td> <td class="center">18</td> <td class="center bl">»</td> <td>sett.</td> <td>16 &nbsp;»</td>
 </tr>
 <tr>
  <td class="center">»</td> <td>ott.</td> <td>27&nbsp; »</td> <td class="center">20</td> <td class="center bl">»</td> <td>ott.</td> <td>18 &nbsp;»</td>
 </tr>
 <tr>
  <td class="center">»</td> <td>nov.</td> <td>27&nbsp; »</td> <td class="center">22</td> <td class="center bl">»</td> <td>nov.</td> <td>20 &nbsp;»</td>
 </tr>
 <tr>
  <td class="center">»</td> <td>dic.</td> <td>28 &nbsp;»</td> <td class="center">24</td> <td class="center bl">»</td> <td>dic.</td> <td>18 &nbsp;»</td>
 </tr>
</table>

<p>
In quest'ultimo mio viaggio da <i>Chartùm</i> verso
<i>Kondókoro</i>, che durò dal 1º dicembre 1859 fino al
29 marzo 1860, il massimo calore nei primi giorni
era intorno alle tre pomeridiane; ma più mi avvicinavo
all'equatore, la temperatura si faceva più
calda verso le quattro ore.
</p>

<p>
Il giorno più caldo l'ebbi il 15 dicembre fra le
paludi dei <i>Nuèr</i>, in cui il termometro segnò 28 R.
nella camera della <i>dahabìah</i> alle 3½ pomeridiane;
e il giorno meno caldo l'ebbi l'8 dicembre sul finir
del paese dei <i>Scìluk</i>, in cui il termometro non segnò
più di 25 R. verso le 3 pomeridiane, ed al levar
del sole 13½.
</p>

<p>
<span class="pagenum" id="Page_311">[311]</span>
</p>

<p>
I Bàri, benchè sapessero che il Morlang gli avrebbe
abbandonati e che più nessun Missionario sarebbe
rimasto fra loro, se ne mostrarono indifferenti. Non
può dispiacere ai <i>Bàri</i>, mi diceva il Morlang, la
nostra partenza, mentre tante volte i loro Capi, che
pretendono d'essere mantenuti a spese della Missione
colle loro famiglie, tentarono di scacciarci
colla forza. Essi han conosciuto che principale scopo
della Missione è d'istruirli ed educarli a religione
e civiltà; ma non vogliono intenderla; e quando
noi parlavam loro di religione, essi rispondevano
francamente e con ischerno: convertite prima i vostri
servi (dongolèsi), e poi penserete a noi; dateci
ora da mangiare, giacchè calcate il nostro terreno,
o fate ritorno ai vostri paesi. E si noti che il terreno
della Missione era stato già comperato, ed a caro
prezzo, non una, ma due volte dal Provicario Apostolico
Ignazio Knoblecher, e che i Missionari, ogni
anno, han dovuto far regali ai tre proprietari del
medesimo terreno, Lutverì, Leghè, Vanì, ed al loro
Gran-capo (Màtat) chiamato <i>Medì</i>. Senza un gran
regalo non era dato a noi neppur di seppellire i nostri
morti.
</p>

<p>
Il 16 gennaio 1860 tutto era pronto per la partenza,
ed alle ore dieci antimeridiane io comandai
ai nostri barcaiuoli di discendere il fiume. Quand'ecco
io vedo balzare nella <i>dahabìah</i> tutto furioso
il Gran-capo <i>Medì</i> con altri Negri armati, i quali
ci strappano, si può dir, di mano l'unico fra i 47
<span class="pagenum" id="Page_312">[312]</span>
battezzati, la maggior parte adulti, che promettesse
qualche speranza di buona riuscita<a class="tag" id="tag33" href="#note33">[33]</a>, e un altro
buon giovinetto suo compagno, poco più che dodicenne,
non però battezzato, di nome <i>Ladò</i>, senza
padre e senza madre, che m'avea pregato per carità
di prenderlo meco offerendomisi qual servo fedele<a class="tag" id="tag34" href="#note34">[34]</a>;
e tutti e due doveano venire con noi dietro
<span class="pagenum" id="Page_313">[313]</span>
il consenso del Gran-capo e dei loro parenti. Ma
come, da un momento all'altro, questi hanno mutato
consiglio? — io dicevo tra me. — Qual può
essere stata la cagione di tal cambiamento?...
</p>

<p>
Il 13 gennaio, alcuni mercanti fra i <i>Bàri</i> avevano
spedito 150 soldati dongolèsi in un paese posto
fra le montagne di <i>Belegnàn</i> e quelle dei <i>Liria</i>,
a sud-est di <i>Kondókoro</i>, per vendicare, dicevan essi,
il sangue di 5 loro servi, che pochi giorni prima
erano stati colà trucidati senza alcun motivo, mentre
si recavano ai <i>Liria</i> per comperare denti di elefante.
Or questi soldati avevano costretto per via alcuni
giovani <i>Bàri</i> di <i>Kondókoro</i> a seguirli, fra i quali
un parente del Gran-capo <i>Medì</i>, il quale, sapendo
un po' di arabo, avrebbe dovuto servir loro d'interprete.
I soldati dongolèsi diedero alle fiamme
quel paese, ne uccisero gli abitanti, ad eccezione
delle donne e dei fanciulli che divennero loro schiavi,
portaron via tutto il bestiame, e festosi per la vittoria
riportata e pel grosso bottino, pensavano di
ritornare a <i>Kondókoro</i>. Quando tutt'a un tratto i
<i>Liria</i> calarono dalle montagne numerosissimi e precipitaronsi
loro addosso uccidendone in pochi istanti
<span class="pagenum" id="Page_314">[314]</span>
120, e mettendo gli altri in fuga. I giovani <i>Bàri</i>
morirono quasi tutti, anche il parente del Gran-capo. — L'infausta
notizia giunse in <i>Kondókoro</i>
poco prima della nostra partenza. — <i>Medì</i>, come
l'ebbe intesa, montò sulle furie, imprecò ogni male
a tutti i forestieri che si trovavano in <i>Kondókoro</i>,
disse ch'erano stati la rovina del suo paese, voleva
ad ogni modo veder morto un giovine copto, che
era stato il promotore della spedizione contro i <i>Liria</i>. — Ecco,
senza dubbio, la cagione del subitaneo
cambiamento del Gran-capo e dei parenti dei
due giovinetti, che ci furono strappati di mano,
mentre essi piangevano e avrebbero voluto seguirci.
</p>

<hr class="tbs" />

<p>
Nell'ora stessa che noi lasciammo <i>Kondókoro</i> vi
giugneva una grande <i>dahabìah</i> da <i>Chartùm</i>, e un'altra
la seguiva a poca distanza, tutte e due condotte da
soldati del Governo egiziano, capitanati da un Circasso,
il quale per ordine superiore avrebbe dovuto
fra due mesi ricondurre a <i>Chartùm</i> 500 schiavi. — E
tanto vitupero pure adesso continua!
</p>

<p>
E vi sarà ancora chi osa dire che la schiavitù
è tolta?... Legga costui, se non le ha mai lette,
le dolenti pagine, ma vere, dell'illustre viaggiatore
<span class="pagenum" id="Page_315">[315]</span>
Giorgio Schweinfurth, là dove descrive la tratta del
l'uomo<a class="tag" id="tag35" href="#note35">[35]</a>, e poi mi dica se la schiavitù è tolta.
</p>

<p>
In sul finire di quel capitolo: «L'Egitto, egli
dice, la più antica, la più feconda delle terre istoriche,
ha qui una grande missione da adempiere;
ma che vuoi sperare dall'islamismo? Con esso non
c'è alleanza possibile.
</p>

<p>
«Per aprir la via del Signore, dice il Corano,
uccidete coloro che vorrebbero uccidervi, ma non
siate voi i primi a cominciare le ostilità, perchè
Dio non ama i peccatori; uccideteli dovunque gli
incontriate; scacciateli da dove vorrebbero scacciar
voi; perchè la tentazione dell'idolatria è peggiore
della morte.» Figlio del deserto, l'islam fa un deserto
di tutti i luoghi dove penetra. Supporre che
possa esser capace di progresso, è un sogno, un'illusione
attinta nei libri. I suoi fedeli rassomigliano
ai germi di vegetazione, che dormono nelle sabbie
delle valli deserte: una scossa di pioggia, un nulla,
può suscitarli ad una vita effimera; le piante si levano
un giorno; poi, al contatto del soffio fatale,
inaridiscono, e tutto ridiventa sterile.
</p>

<p>
Domandate agli Europei che dimorano in Egitto,
se gli abitanti di quel paese potrebbero seguire le
nostre usanze senza rinunziare al maomettanismo;
e vi risponderanno con una negativa, e poi aggiungeranno
<span class="pagenum" id="Page_316">[316]</span>
non esservi luogo a sperare che quel popolo
abbia mai a cambiare di culto. Dei nostri
costumi, gli Egiziani adottarono unicamente il vestiario;
ma vestano all'orientale o all'europea, i sudditi
del Kedìve non mutano le loro idee sulla schiavitù.
È moda nel bel mondo egiziano d'aver la casa
piena di schiavi, e la cosa è colà indispensabile.
Entrate nella dimora di un ricco Egiziano; troverete
adagiato sopra un divano un uomo silenzioso
e contemplativo, di cui nulla turba il riposo. Alieno
da ogni nobile passatempo, ogni attività gli è sconosciuta;
egli ignora la caccia, la pesca, l'equitazione,
il modo di condur un battello; fino il passeggio
è estraneo alle sue abitudini. Se ha sete, leva
una mano, e chiama «<i>Ja, uàled!</i>» (Ehi, ragazzo!)
e uno schiavo gli porge da bere. Vuoi fumare o
dormire? «<i>Ja, uàled!</i>» ed è servito, senza ch'egli
muova un dito.
</p>

<p>
Se un bel giorno non ci fossera più <i>aulàd</i> (ragazzi),
che ne sarebbe di questi grandi signori sui
loro divani? Ora una tale letargica apatia invade
tutti gli Stati Orientali. Perchè la schiavitù si abolisca,
bisogna prima che l'Oriente si trasformi e risorga
a nuova vita. Se un tal cambiamento è impossibile,
la schiavitù rimarrà per l'Egitto una necessità,
per quanti impegni il Governo si assuma
contro di essa.
</p>

<p>
Si è spesso parlato de' vantaggi da cui lo schiavo
è circondato, degli agi di cui gode. Certo tra l'<i>uàled</i>
<span class="pagenum" id="Page_317">[317]</span>
degli Orientali e l'antico servo della gleba degli
Europei, il contrasto è grande; tuttavia gli Europei
facevano dello schiavo un membro utile alla società,
mentre gli Orientali ne fanno un ozioso. Caricare
delle pipe, porgere un bicchiere, preparare
il caffè, sono occupazioni indegne d'un uomo; e i
vantaggi che l'<i>uàled</i> ne trae furono caramente pagati
colle angoscie della lotta, il viaggio nel deserto,
la fame, la fatica, le malattie contagiose, che uccisero
tanti suoi compagni, e si aggravarono anche
sopra di lui.
</p>

<p>
Ma la conseguenza più dolorosa di questa caccia
dell'uomo è lo spopolamento. Ho veduto distretti
interi del <i>Dàr-Fertìt</i> convertiti in deserti pel rapimento
di tutte le ragazze del paese. Gli Arabi e
i Turchi vi diranno che salassano soltanto delle tribù
senza valore, gente che, se avesse modo di moltiplicare,
adopererebbe la potenza del numero ad
esterminarsi fra loro. — Io penso tutto il contrario. — È
giunto il tempo in cui l'Africa deve partecipare
al commercio del mondo. Bisogna pertanto
che la schiavitù sia abolita. Anzichè mantenerla,
meglio varrebbe che Turchi e Arabi e tutti quanti
i popoli inattivi scomparissero dalla terra: dal momento
che lavorano, i Negri sono loro superiori.»
</p>

<p>
<span class="pagenum" id="Page_318">[318]</span>
</p>

<p>
Giugnemmo il 24 gennaio in Santa Croce, e il
29 marzo in <i>Chartùm</i> lieti d'abbracciare il missionario
Alessandro Dal Bosco alquanto ristabilito in
salute.
</p>

<p>
Dopo due mesi ci recammo tutti in <i>Assuàn</i>, ove
il Provicario Apostolico Matteo Kirchner ci attendeva
con impazienza. Colà passammo quasi due
anni; e finalmente, essendo stata ceduta la Missione
dell'Africa Centrale ai Padri Francescani, noi tornammo
in Europa. Ma i Francescani non valsero
a sostenerla che per circa due anni, e quindi essa
venne affidata a Monsignor Comboni, che coll'ardente
suo zelo e colla sua instancabile attività riuscì
a fondare qua e là diverse Stazioni, ove bravi missionari,
assistiti da alcune suore del Buon-Pastore,
ottennero frutti che fino allora non erano stati mai
ottenuti.
</p>

<p>
Secondo ciò che ne dicono gli annali di questa
Missione pare che l'aurora d'un giorno migliore
cominci a sorgere per la disgraziata razza africana.
</p>

<p>
Ed ora che da ogni parte la mano della beneficenza
si stende a mostrare gli abusi, a riparare
i torti, ad alleviare i patimenti, e a far conoscere
ed amare al mondo gli infimi, gli oppressi e gli
obliati; ora che per l'iniziativa del Re de' Belgi
surse il Comitato Internazionale per l'esplorazione
e l'incivilimento dell'Africa Centrale; in questo generale
movimento par sia giunta, io dico, l'ora propizia
anche per l'Africa, che da secoli incatenata
<span class="pagenum" id="Page_319">[319]</span>
e grondante sangue ai piedi dell'umanità incivilita
ne implora gli aiuti.
</p>

<p>
Ah! sì, Dio faccia spuntare il giorno, in cui la
schiavitù distrutta come tante altre iniquità dalla
faccia della terra, non sia altro che una memoria,
in cui i quadri, quali in questo mio libro ho descritti,
non abbiano altro pregio che di ricordare
ciò che più non esiste.
</p>

<p class="pad2 center large">
<span class="smcap">Fine</span>.
</p>

<div class="somm">
<p>
<span class="pagenum" id="Page_321">[321]</span>
</p>

<h2><a id="indice" href="#indfront">
INDICE-SOMMARIO</a></h2>

<p class="tit">
<span class="smcap">Prefazione</span>                   <span class="last-r"><a href="#prefazione"><i>Pag.</i> 5</a></span>
</p>

<p class="tit">
<span class="smcap">Capitolo I</span>. <span class="last-r"><a href="#cap1">9</a></span>
</p>

<p class="cont">
Il Provicario Apostolico dell'Africa Centrale
Ignazio Knoblecher — Ultime sue parole in <i>Koròsko</i>
ai Missionari veronesi — Le rive del fiume
<i>Bianco</i> da <i>Chartùm</i> ai <i>Scìluk</i> — Le meraviglie
di una foresta — Gli Arabi d'<i>Abù-Zèt</i> — I <i>Baggàra-Selèm</i> — Linguaggio
mimico degli Arabi.
</p>

<p class="tit">
<span class="smcap">Capitolo II</span>. <span class="last-r"><a href="#cap2">29</a></span>
</p>

<p class="cont">
Vendette — Guerre — Armi — Coraggio passivo
e fierezza — Ostinazione degli Arabi — Il
suicidio — Le montagne dei <i>Dénka</i> — Il <i>Tarciàm</i>.
</p>

<p class="tit">
<span class="smcap">Capitolo III</span>. <span class="last-r"><a href="#cap3">55</a></span>
</p>

<p class="cont">
Caratteristiche della razza negra — Il paese dei
Scìluk — I cani — Odio contro i Turchi — Raffronti
della lingua dei <i>Dénka</i> con quella dei <i>Scìluk</i>.
</p>

<p class="tit">
<span class="smcap">Capitolo IV</span>. <span class="last-r"><a href="#cap4">73</a></span>
</p>

<p class="cont">
Il regno dei <i>Scìluk</i> e il loro Governo — Mezzi
d'incivilimento — Punizioni — Diritto di elezione
<span class="pagenum" id="Page_322">[322]</span>
al trono — Residenza reale — Quanto si possa
fare assegnamento della parola di un re Negro — Il
latrocinio — Divisione, carattere e costumi vari
dei <i>Scìluk</i> — La schiavitù presso i <i>Scìluk</i> e gli
Arabi in <i>Hèllat-Kàka</i> — I mercanti d'avorio divenuti
rapitori e mercanti di schiavi.
</p>

<p class="tit">
<span class="smcap">Capitolo V.</span>                  <span class="last-r"><a href="#cap5">97</a></span>
</p>

<p class="cont">
Una <i>zerìbah</i> di schiavi — L'asta, la vendita,
la separazione — Le dieci schiave <i>Abialàñġ</i> rapite
a tradimento — Il loro quartiere in <i>Hèllat-Kàka</i> — Scena
commoventissima — Brutto rischio — Audaces
fortuna juvat — Uno de' più bei giorni
della mia vita — Diffidenza punita — Il tradimento.
</p>

<p class="tit">
<span class="smcap">Capitolo VI.</span>                  <span class="last-r"><a href="#cap6">147</a></span>
</p>

<p class="cont">
Il fiume <i>Jâl</i> — Il <i>Sóbat</i> e i suoi abitanti — Affluenti
del <i>Sóbat</i> e i Negri <i>scìluk</i> — Dall'imboccatura
del <i>Sóbat</i> al lago <i>No</i> — Il <i>Bàhr-el-G¨azàl</i>
e i suoi affluenti — I <i>Gnam-Gnàm</i>; etimologia
del nome e cannibalismo di questi popoli.
</p>

<p class="tit">
<span class="smcap">Capitolo VII.</span>                 <span class="last-r"><a href="#cap7">179</a></span>
</p>

<p class="cont">
I <i>Nuèr</i> del fiume <i>Bianco</i> — Fuochi notturni — Formiche — Zanzare — Cinocèfali,
mostri, cannibali — Credenze
religiose; indovini (<i>Kogiùr</i>);
superstizioni, strani abbigliamenti e caccia dei
<i>Nuèr</i>.
</p>

<p class="tit">
<span class="smcap">Capitolo VIII.</span>                <span class="last-r"><a href="#cap8">195</a></span>
</p>

<p class="cont">
<i>Bachìta</i> la schiava.
</p>

<p class="tit">
<span class="smcap">Capitolo IX.</span>                  <span class="last-r"><a href="#cap9">227</a></span>
</p>

<p class="cont">
Le tribù <i>Dénka</i> della vallata superiore del fiume
<i>Bianco</i> e la loro lingua — Stagioni e loro nomi — Il
<span class="pagenum" id="Page_323">[323]</span>
<i>charìf</i> — Una bufera — La stagion delle
piogge, ed accrescimento e decrescimento del fiume
sotto latitudini diverse — Morte di Francesco Oliboni — Un
sogno.
</p>

<p class="tit">
<span class="smcap">Capitolo X.</span>                  <span class="last-r"><a href="#cap10">249</a></span>
</p>

<p class="cont">
La stazione di Santa-Croce — La caccia — Il
barone De-Harnier vittima di un bufalo selvatico — Le
tribù <i>Dénka</i> della vallata superiore del
Nilo, e i loro costumi.
</p>

<p class="tit">
<span class="smcap">Capitolo XI.</span>                  <span class="last-r"><a href="#cap11">271</a></span>
</p>

<p class="cont">
Forme di saluto presso i <i>Dénka</i> — Matrimoni — Religione — Buffoni — Dialogo
sulla schiavitù
e sul diritto di punizione — Partenza da
Santa-Croce verso <i>Chartùm</i>; stato della Missione;
morte del missionario Angelo Melotto; ritorno a
Santa-Croce.
</p>

<p class="tit">
<span class="smcap">Capitolo XII.</span>                 <span class="last-r"><a href="#cap12">297</a></span>
</p>

<p class="cont">
Da Santa-Croce a <i>Kondókoro</i> — Costumi dei
<i>Bàri</i> — Tremuoti, venti, temperatura — I <i>Bàri</i>
e la Missione — L'islamismo e la schiavitù — Conclusione.
</p>
</div>

<div class="chapter">
<p>
<span class="pagenum" id="Page_326">[326]</span>
</p>

<p class="center">
ALTRE PUBBLICAZIONI DELLA STESSA DITTA EDITRICE
</p>

<table class="opere" summary="">
 <tr>
  <td>ALEARDI A. — Epistolario con un'introduzione del prof. G. Trezza. 1 vol. in-12, 1879</td> <td class="pr">L. 5&nbsp;—</td>
 </tr>
 <tr>
  <td>BELTRAME prof. G. — Il Sènnaar e lo Sciangàllah; 2 vol. con ritratto dell'Autore ed una carta geog.</td> <td class="pr">8&nbsp;—</td>
 </tr>
 <tr>
  <td>BERTINI P. — Tutto pel meglio. Racc. 1 vol. in-12</td> <td class="pr">3&nbsp;—</td>
 </tr>
 <tr>
  <td>CALIARI prof. P. — La donna cristiana. Conferenze. 1 vol. in-12, 1879</td> <td class="pr">1 50</td>
 </tr>
 <tr>
  <td>CHAVASSE P. H. — Sull'educazione fisica dei bambini. Consigli di un medico alle madri. Trad. dalla XII ediz. inglese di C. Ruata-Pronati. 1 vol.</td> <td class="pr">4&nbsp;—</td>
 </tr>
 <tr>
  <td>FRIZZO prof. G. — La Geometria per le Scuole Tecniche secondo i nuovi programmi</td> <td class="pr">2 60</td>
 </tr>
 <tr>
  <td>GIULIARI M.<sup>r</sup> G. C. — Monumenti grafici affidati al marmo, al bronzo, al papiro, alla pergamena e alla carta, relativi alla storia di Verona, 1 op.</td> <td class="pr">2&nbsp;—</td>
 </tr>
 <tr>
  <td>GUERZONI prof. G. — Il terzo rinascimento. Corso di letteratura italiana dato nella Regia Università di Palermo, II ediz. 1 vol. in-12 di pag. 560</td> <td class="pr">4 50</td>
 </tr>
 <tr>
  <td>— Il primo rinascimento, 1 vol. in-12 di pag. 220</td> <td class="pr">3&nbsp;—</td>
 </tr>
 <tr>
  <td>LEBRECHT dott. G. — Il Risparmio e la educazione del popolo. Studio sulle Casse di Risparmio italiane ed estere. 1 vol. in-12 di pag. 455</td> <td class="pr">5&nbsp;—</td>
 </tr>
 <tr>
  <td>MANGANOTTI prof. A. — Manuale di storia naturale applicata al commercio, 1 vol. in-8</td> <td class="pr">4&nbsp;—</td>
 </tr>
 <tr>
  <td>MATTEAZZI E. — Doveri morali della giovinetta italiana. 1 vol. in-12</td> <td class="pr">1&nbsp;—</td>
 </tr>
 <tr>
  <td>PATUZZI G. L. — A proposito dei <i>Pensieri sull'Arte</i> e <i>Ricordi Autobiografici</i> di Giov. Duprè. 1 op.</td> <td class="pr">1&nbsp;—</td>
 </tr>
 <tr>
  <td>PEREZ. — I sette cerchi del Purgatorio di Dante. 1 vol. in-12</td> <td class="pr">3&nbsp;—</td>
 </tr>
 <tr>
  <td>SALA A. — I Musicisti veronesi. Saggio storico critico. 1 opusc. in-12</td> <td class="pr">1&nbsp;—</td>
 </tr>
 <tr>
  <td>SCOPOLI-BIASI I. — La tavola rotonda. Racconti educativi, 1 vol. in-12, 1877 di pag. 182</td> <td class="pr">2&nbsp;—</td>
 </tr>
</table>

<p class="center">
DI PROSSIMA PUBBLICAZIONE:
</p>

<p class="pad2 center">BELVIGLIERI C. — Scritti storici. — 1 volume in-12.</p>

<hr class="minor" />

<p class="center x-small">
VERONA 1881 — STAB. G. CIVELLI.
</p>
</div>

<div class="footnotes">

<h2>
NOTE:
</h2>

<div class="footnote" id="note1">
<p><span class="label"><a href="#tag1">1</a>.&nbsp;&nbsp;</span>Vedi mie memorie: <i>Il Sènnaar e lo Sciangàllah</i>, vol. II,
pag. 51.</p>
</div>

<div class="footnote" id="note2">
<p><span class="label"><a href="#tag2">2</a>.&nbsp;&nbsp;</span>Vedi mie memorie: <i>Il Sènnaar e lo Sciangàllah</i>, vol. I,
pag. 87, e vol. II, pag. 251.</p>
</div>

<div class="footnote" id="note3">
<p><span class="label"><a href="#tag3">3</a>.&nbsp;&nbsp;</span>Vedi mie memorie: <i>Il Sènnaar e lo Sciangàllah</i>, vol. I,
pag. 201, 212, 244.</p>
</div>

<div class="footnote" id="note4">
<p><span class="label"><a href="#tag4">4</a>.&nbsp;&nbsp;</span>Questo illustre naturalista e ardito viaggiatore italiano
fu spedito nel 1825 nel <i>Sènnaar</i> dal vicerè dell'Egitto Mahàmmed-Aly
per istudiarvi il terreno; ma troppo presto e con
grave danno della scienza cadde vittima dell'insalubrità del
clima a <i>Chartùm</i> nel settembre 1826. Venne seppellito nel
deserto a mezzodì delle poche capanne, di cui allora si componeva
Chartùm; ed ora quella parte di deserto è occupata
dagli abitati della città ingrandita. Io feci di tutto per rinvenirne
le ossa, assistito dal dottore Peney ispettore sanitario
del <i>Sudàn</i>, e da un vecchio greco, per nome Dimitri, che
aveva conosciuto il Brocchi ed era stato presente alla sepoltura;
ma indarno. Io dovetti contentarmi di far porre nel cimitero
cristiano una pietra con iscrizione, la quale almeno
indicasse il nome dell'illustre bassanese.</p>
</div>

<div class="footnote" id="note5">
<p><span class="label"><a href="#tag5">5</a>.&nbsp;&nbsp;</span>Vedi mie memorie: <i>Il Sènnaar e lo Sciangàllah</i>, vol. II,
pag. 102.</p>
</div>

<div class="footnote" id="note6">
<p><span class="label"><a href="#tag6">6</a>.&nbsp;&nbsp;</span>Pianta, del cui fusto che è leggerissimo si servono le
donne per passare dall'una all'altra riva del fiume.</p>
</div>

<div class="footnote" id="note7">
<p><span class="label"><a href="#tag7">7</a>.&nbsp;&nbsp;</span>Vedi mie memorie: <i>Il Sènnaar e lo Sciangàllah</i>, vol. I,
pag. 19.</p>
</div>

<div class="footnote" id="note8">
<p><span class="label"><a href="#tag8">8</a>.&nbsp;&nbsp;</span><i>Viaggio sul fiume Bianco</i>, Verona, Tipografia Vicentini
e Franchini, 1861.</p>
</div>

<div class="footnote" id="note9">
<p><span class="label"><a href="#tag9">9</a>.&nbsp;&nbsp;</span><i>Expedition zur Entdeckung der Quellen des weissen
Nils</i>. Werne, Berlin, 1848.</p>
</div>

<div class="footnote" id="note10">
<p><span class="label"><a href="#tag10">10</a>.&nbsp;&nbsp;</span>Vedi mie memorie: <i>Il Sènnaar e lo Sciangàllah</i>, vol. I,
pag. 266-270.</p>
</div>

<div class="footnote" id="note11">
<p><span class="label"><a href="#tag11">11</a>.&nbsp;&nbsp;</span>Il paese dei <i>Scìr</i> è posto sulle rive del fiume <i>Bianco</i>
tra il 5º e il 6º gr. Lat. N. a settentrione dei <i>Bàri</i>, coi quali
confina.</p>
</div>

<div class="footnote" id="note12">
<p><span class="label"><a href="#tag12">12</a>.&nbsp;&nbsp;</span>Vedi mie memorie: <i>Il Sènnaar e lo Sciangàllah</i>, vol. I,
pag. 215.</p>
</div>

<div class="footnote" id="note13">
<p><span class="label"><a href="#tag13">13</a>.&nbsp;&nbsp;</span>Vedi mie memorie «<i>Il Sènnaar e lo Sciangallàh</i>.»
Vol. I, pag. 217.</p>
</div>

<div class="footnote" id="note14">
<p><span class="label"><a href="#tag14">14</a>.&nbsp;&nbsp;</span>Pochi giorni dopo la stampa di questa pagina, il vescovo
Daniele Comboni mi scriveva da <i>Chartùm</i> in data 12
marzo 1881.
</p>

<p>
«.... <i>Cher-Allàh</i>, il vostro turcimanno <i>Cher-Allàh</i>, che
tanto vi ha assistito a trar fuori dalle ombre la lingua dei
<i>Dénka</i>, è morto poco tempo fa. Voi, don Giovanni, che avete
conosciuta la vita di questo incomparabile cristiano, sappiate
che com'egli visse da santo, da santo morì.»</p>
</div>

<div class="footnote" id="note15">
<p><span class="label"><a href="#tag15">15</a>.&nbsp;&nbsp;</span>Vedi mie memorie: <i>Il Sènnaar e lo Sciangàllah</i>, vol. I,
pag. 213, e vol. II, pag. 183.</p>
</div>

<div class="footnote" id="note16">
<p><span class="label"><a href="#tag16">16</a>.&nbsp;&nbsp;</span>Vedi mie memorie: <i>Il Sènnaar e lo Sciangàllah</i>, vol. I,
pag. 211, e vol. II, pag. 182.</p>
</div>

<div class="footnote" id="note17">
<p><span class="label"><a href="#tag17">17</a>.&nbsp;&nbsp;</span>Vedi mia relazione, 13 dicembre 1859, <i>Viaggio sul fiume
Bianco</i>. — Verona, Tipografia Vicentini e Franchini, 1861.</p>
</div>

<div class="footnote" id="note18">
<p><span class="label"><a href="#tag18">18</a>.&nbsp;&nbsp;</span>Vedi «Le fleuve Blanc, notes géographiques et ethnologiques» — Paris.
Arthus Bertrand, editeur, libraire de la
société de géographie, 21, rue Hautefeuille.</p>
</div>

<div class="footnote" id="note19">
<p><span class="label"><a href="#tag19">19</a>.&nbsp;&nbsp;</span>Vedi mia relazione, 13 dicembre 1859, <i>Viaggio sul fiume
Bianco</i>. — Verona, tipografia Vicentini e Franchini, 1861,
con carta lit. Penuti.</p>
</div>

<div class="footnote" id="note20">
<p><span class="label"><a href="#tag20">20</a>.&nbsp;&nbsp;</span>Vedi mia relazione, 13 dicembre 1859, <i>Viaggio sul fiume
Bianco</i>. — Verona, tipografia Vicentini e Franchini, 1861,
con carta lit. Penuti.</p>
</div>

<div class="footnote" id="note21">
<p><span class="label"><a href="#tag21">21</a>.&nbsp;&nbsp;</span>Il nome di detta tribù tanto dai fratelli Poncet che
dal Lejean venne scritto sempre <i>Nìam-Niàm</i>.</p>
</div>

<div class="footnote" id="note22">
<p><span class="label"><a href="#tag22">22</a>.&nbsp;&nbsp;</span>E qui si noti che sono i soli <i>Dénka</i> e i <i>Bàri</i> che chiamano
con questo nome quella tribù, e che sì gli uni che gli
altri per esprimere gran quantità di una cosa, ripetono il nome
della cosa stessa due e anche tre volte. Di fatto i <i>Gnam-Gnàm</i>
dei <i>Dénka</i> e dei <i>Bàri</i> dànno a sè stessi il nome di <i>Zandèh</i>;
«e i <i>Bòngo</i> del nord li chiamano <i>Mùndo</i> e talvolta <i>Maniània</i>
(<i>Magniàgnia?</i>); e dai <i>Mittù</i> dell'est sono detti <i>Makarakkà</i>;
dai <i>Gòlo</i>, <i>Kùnda</i>; e i <i>Mumbuttù</i> li denominano <i>Babùnghera</i>.»
(Vedi Giorgio <i>Schweinfurth</i>, nel cuore dell'Africa, vol. II, p. 3,
ove dice pure; «il nome sotto il quale li conosciamo, e che
vuol essere pronunziato <i>Gnam-Gnàm</i> (così), è preso dalla lingua
dénka (così), e significa mangiatore, o meglio gran mangiatore,
e allude evidentemente (egli dice) al cannibalismo
della gente cui è imposto;» — significato ed allusione, a cui
io non posso sottoscrivere.)</p>
</div>

<div class="footnote" id="note23">
<p><span class="label"><a href="#tag23">23</a>.&nbsp;&nbsp;</span>Vedi mie memorie: <i>Il Sènnaar e lo Sciangàllah</i>, vol. II,
pag. 164.</p>
</div>

<div class="footnote" id="note24">
<p><span class="label"><a href="#tag24">24</a>.&nbsp;&nbsp;</span>Vedi mie memorie: <i>Il Sènnaar e lo Sciangàllah</i>, vol. II,
pag. 193.</p>
</div>

<div class="footnote" id="note25">
<p><span class="label"><a href="#tag25">25</a>.&nbsp;&nbsp;</span>Vedi mie memorie: <i>Il Sènnaar e lo Sciangàllah</i>, vol. I,
pag. 266, 268.</p>
</div>

<div class="footnote" id="note26">
<p><span class="label"><a href="#tag26">26</a>.&nbsp;&nbsp;</span>Isaia, cap. XLII, salmo LXXII.</p>
</div>

<div class="footnote" id="note27">
<p><span class="label"><a href="#tag27">27</a>.&nbsp;&nbsp;</span>Il nome di questa tribù, ch'io trovo scritto quasi sempre
sulle carte geografiche a destra del fiume, deve essere posto
a sinistra. Le stabili abitazioni dei <i>Kìc</i>, ch'io visitai nel
1858 col missionario Comboni, ora Vescovo di Claudiopoli
e Vicario Apostolico dell'Africa centrale, sono tutte a sinistra
del fiume ad una giornata circa di cammino, e non è che
durante la stagione secca, che per la comodità dei pascoli
i <i>Kìc</i> s'appressano al fiume provvisoriamente lungo la riva
sinistra, passando alcuni anche sulla riva destra.</p>
</div>

<div class="footnote" id="note28">
<p><span class="label"><a href="#tag28">28</a>.&nbsp;&nbsp;</span>Vedi mie memorie: <i>Il Sènnaar e lo Sciangàllah</i>, vol. I,
p. 243.</p>
</div>

<div class="footnote" id="note29">
<p><span class="label"><a href="#tag29">29</a>.&nbsp;&nbsp;</span>Vedi mie memorie: <i>Il Sènnaar e lo Sciangàllah</i>, vol. I,
pag. 35.</p>
</div>

<div class="footnote" id="note30">
<p><span class="label"><a href="#tag30">30</a>.&nbsp;&nbsp;</span>Vedi mie memorie: <i>Il Sènnaar e lo Sciangàllah</i>, vol. I,
pag. 120.</p>
</div>

<div class="footnote" id="note31">
<p><span class="label"><a href="#tag31">31</a>.&nbsp;&nbsp;</span><i>Le fleuve Blanc</i>. — Notes géographiques et ethnologiques
et les chasses à l'élephant dans le pays des Dénka et
des Djour. — Paris, Arthus Bertrand éditeur.</p>
</div>

<div class="footnote" id="note32">
<p><span class="label"><a href="#tag32">32</a>.&nbsp;&nbsp;</span>Vedi mia <i>Gram. dénka</i>, cap. IV, § 37.</p>
</div>

<div class="footnote" id="note33">
<p><span class="label"><a href="#tag33">33</a>.&nbsp;&nbsp;</span>In tutto il tempo che la Missione si sostenne con enormi
spese e con grandissime difficoltà, cioè dall'anno 1852 al 1860,
i battezzati furono 47; n. 34 dal Provicario Apostolico Ignazio
Knoblecher: n. 12 dal Presidente Antonio Überbacher, dieci
dei quali per ordine del medesimo Provicario; e n. 1 dal
missionario Antonio Kaufman.</p>
</div>

<div class="footnote" id="note34">
<p><span class="label"><a href="#tag34">34</a>.&nbsp;&nbsp;</span>Quest'ultimo giovinetto dopo due anni mi comparve,
quasi per incanto, nel Cairo mentre tornavo in Europa, essendo
stata la Missione Cattolica dell'Africa Centrale affidata ai
Padri Francescani. Egli fece meco il viaggio a Terra Santa,
a Costantinopoli, a Vienna; e giunti a Verona, egli venne
battezzato col nome di Michele nella chiesa di S. Paolo di
Campo Marzo, e gli fu padrino l'illustre comm. conte Antonio
Pompei. Dopo cinque anni, affetto d'infiammazione polmonare,
ritornò in Cairo, a spese dell'amato suo padrino, nella
speranza che si potesse rimettere in salute; qui fu accolto
amorosamente nel convento dei Padri Francescani, ove dopo
un anno morì.
</p>

<p>
Un'indole così dolce, così facile, così semplice, così buona
come nel mio caro Michele, non la riscontrai che nel mio
turcimanno <i>Cher-Allàh</i>, tutti e due veri tipi di bontà, profondamente
cristiani. — E quali vissero, così morirono nella
pace, tranquilli e contenti.
</p>

<p>
La morte non è nulla, o cari, per coloro che v'assomigliano!
per essi non vi sono nè tenebre, nè ombre, che si
dileguano come la stella del mattino sotto i raggi dorati dell'aurora....
</p>

<p>
Voi otteneste la vittoria senza combattimento, e la corona
senza lotta!...
</p>

<p>
Or pregate in cielo per chi ha fatto qualche cosa per voi!...</p>
</div>

<div class="footnote" id="note35">
<p><span class="label"><a href="#tag35">35</a>.&nbsp;&nbsp;</span>Giorgio Schweinfurth. <i>Nel cuore dell'Africa</i>, vol. II,
cap. XIV, pag. 179.</p>
</div>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici.
</p>

<p>
Nel testo originale sono presenti segni diacritici (accenti, legature, punti sovrascritti) per rappresentare foneticamente le parole della lingua dénka. In particolare, la legatura è usata per segnalare il suono della lettera <i>n</i> unita ad altre lettere: è stata qui resa tramite la tilde (ñ).
</p>

<p class="covernote">
Copertina creata dal trascrittore e posta nel pubblico dominio.
</p>
</div>








<pre>





End of Project Gutenberg's Il fiume Bianco e i Dénka, by Gianni Beltrame

*** END OF THIS PROJECT GUTENBERG EBOOK IL FIUME BIANCO E I DÉNKA ***

***** This file should be named 58316-h.htm or 58316-h.zip *****
This and all associated files of various formats will be found in:
        http://www.gutenberg.org/5/8/3/1/58316/

Produced by Giovanni Fini, Barbara Magni and the Online
Distributed Proofreading Team at http://www.pgdp.net (This
file was produced from images made available by The Internet
Archive)


Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.

Section 1. General Terms of Use and Redistributing Project
Gutenberg-tm electronic works

1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.

1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you'll have to check the laws of the country where you
  are located before using this ebook.

1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.

1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that

* You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."

* You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.

* You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

* You comply with all other terms of this agreement for free
  distribution of Project Gutenberg-tm works.

1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.

Section 2. Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org Section 3. Information about the Project Gutenberg
Literary Archive Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact

For additional contact information:

    Dr. Gregory B. Newby
    Chief Executive and Director
    gbnewby@pglaf.org

Section 4. Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg-tm electronic works.

Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.

Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our Web site which has the main PG search
facility: www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.



</pre>

</body>
</html>
